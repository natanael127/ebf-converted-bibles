{
    "bible": {
        "name": "Tausug Kitab Injil",
        "language": "tsg",
        "books": [
            {
                "names": [
                    "Matthew"
                ],
                "usfm_id": "MAT",
                "abbreviation": "Matt",
                "chapters": [
                    {
                        "verses": [
                            {
                                "text": "   Manjari, amu ini in pangkat hi \u012asa Almasi, hambuuk panubu' hi Daud, amu in hambuuk panubu' hi Ibrahim."
                            },
                            {
                                "text": " Biya' ha ini in pangkat hi \u012asa Almasi tagnaan dayn kan Ibrahim sampay naabut mawn kan Sultan Daud. Hi Ibrahim, in anak niya hi Isahak; in hi Isahak, in anak niya hi Ya'kub; in hi Ya'kub, in anak niya hi Yudah iban sin manga taymanghud niya. Sakali in anak sin Yudah hi Piris kay Sira (in ina' nila hi Tamar). In hi Piris, in anak niya hi Hisdun; in hi Hisdun, in anak niya hi Aram; in hi Aram, in anak niya hi Amminadab; in hi Amminadab, in anak niya hi Nassun; in hi Nassun, in anak niya hi Salmun; in hi Salmun, in anak niya hi Buwas (in ina' hi Buwas hi Rahab); in hi Buwas, in anak niya hi Ubid (in ina' hi Ubid hi Rut); in hi Ubid, in anak niya hi Jissi; in hi Jissi, in anak niya hi Sultan Daud."
                            },
                            {
                                "text": " Biya' ha ini in pangkat hi \u012asa Almasi tagnaan dayn kan Ibrahim sampay naabut mawn kan Sultan Daud. Hi Ibrahim, in anak niya hi Isahak; in hi Isahak, in anak niya hi Ya'kub; in hi Ya'kub, in anak niya hi Yudah iban sin manga taymanghud niya. Sakali in anak sin Yudah hi Piris kay Sira (in ina' nila hi Tamar). In hi Piris, in anak niya hi Hisdun; in hi Hisdun, in anak niya hi Aram; in hi Aram, in anak niya hi Amminadab; in hi Amminadab, in anak niya hi Nassun; in hi Nassun, in anak niya hi Salmun; in hi Salmun, in anak niya hi Buwas (in ina' hi Buwas hi Rahab); in hi Buwas, in anak niya hi Ubid (in ina' hi Ubid hi Rut); in hi Ubid, in anak niya hi Jissi; in hi Jissi, in anak niya hi Sultan Daud."
                            },
                            {
                                "text": " Biya' ha ini in pangkat hi \u012asa Almasi tagnaan dayn kan Ibrahim sampay naabut mawn kan Sultan Daud. Hi Ibrahim, in anak niya hi Isahak; in hi Isahak, in anak niya hi Ya'kub; in hi Ya'kub, in anak niya hi Yudah iban sin manga taymanghud niya. Sakali in anak sin Yudah hi Piris kay Sira (in ina' nila hi Tamar). In hi Piris, in anak niya hi Hisdun; in hi Hisdun, in anak niya hi Aram; in hi Aram, in anak niya hi Amminadab; in hi Amminadab, in anak niya hi Nassun; in hi Nassun, in anak niya hi Salmun; in hi Salmun, in anak niya hi Buwas (in ina' hi Buwas hi Rahab); in hi Buwas, in anak niya hi Ubid (in ina' hi Ubid hi Rut); in hi Ubid, in anak niya hi Jissi; in hi Jissi, in anak niya hi Sultan Daud."
                            },
                            {
                                "text": " Biya' ha ini in pangkat hi \u012asa Almasi tagnaan dayn kan Ibrahim sampay naabut mawn kan Sultan Daud. Hi Ibrahim, in anak niya hi Isahak; in hi Isahak, in anak niya hi Ya'kub; in hi Ya'kub, in anak niya hi Yudah iban sin manga taymanghud niya. Sakali in anak sin Yudah hi Piris kay Sira (in ina' nila hi Tamar). In hi Piris, in anak niya hi Hisdun; in hi Hisdun, in anak niya hi Aram; in hi Aram, in anak niya hi Amminadab; in hi Amminadab, in anak niya hi Nassun; in hi Nassun, in anak niya hi Salmun; in hi Salmun, in anak niya hi Buwas (in ina' hi Buwas hi Rahab); in hi Buwas, in anak niya hi Ubid (in ina' hi Ubid hi Rut); in hi Ubid, in anak niya hi Jissi; in hi Jissi, in anak niya hi Sultan Daud."
                            },
                            {
                                "text": " Biya' ha ini in pangkat hi \u012asa Almasi tagnaan dayn kan Ibrahim sampay naabut mawn kan Sultan Daud. Hi Ibrahim, in anak niya hi Isahak; in hi Isahak, in anak niya hi Ya'kub; in hi Ya'kub, in anak niya hi Yudah iban sin manga taymanghud niya. Sakali in anak sin Yudah hi Piris kay Sira (in ina' nila hi Tamar). In hi Piris, in anak niya hi Hisdun; in hi Hisdun, in anak niya hi Aram; in hi Aram, in anak niya hi Amminadab; in hi Amminadab, in anak niya hi Nassun; in hi Nassun, in anak niya hi Salmun; in hi Salmun, in anak niya hi Buwas (in ina' hi Buwas hi Rahab); in hi Buwas, in anak niya hi Ubid (in ina' hi Ubid hi Rut); in hi Ubid, in anak niya hi Jissi; in hi Jissi, in anak niya hi Sultan Daud."
                            },
                            {
                                "text": " Na, biya' ha ini isab in pangkat hi \u012asa tagnaan dayn kan Sultan Daud sampay pa waktu nar\u0101 in manga tau Israil pa hula' Babilun ha bukun nila kabayaan. In hi Daud, in anak niya hi Sulayman (in ina' hi Sulayman amuna in bakas asawa hi Uriyas); in hi Sulayman, in anak niya hi Rubuwam; in hi Rubuwam, in anak niya hi Abiyas; in hi Abiyas, in anak niya hi Asa; in hi Asa, in anak niya hi Jusapat; in hi Jusapat, in anak niya hi Jihuram; in hi Jihuram, in anak niya hi Usiyas; in hi Usiyas, in anak niya hi Jutam; in hi Jutam, in anak niya hi Ahas; in hi Ahas, in anak niya hi Hijikiyas; in hi Hijikiyas, in anak niya hi Manassi; in hi Manassi, in anak niya hi Amun; in hi Amun, in anak niya hi Jusiyas; in hi Jusiyas, in anak niya hi Jihuyakin iban sin manga taymanghud niya."
                            },
                            {
                                "text": " Na, biya' ha ini isab in pangkat hi \u012asa tagnaan dayn kan Sultan Daud sampay pa waktu nar\u0101 in manga tau Israil pa hula' Babilun ha bukun nila kabayaan. In hi Daud, in anak niya hi Sulayman (in ina' hi Sulayman amuna in bakas asawa hi Uriyas); in hi Sulayman, in anak niya hi Rubuwam; in hi Rubuwam, in anak niya hi Abiyas; in hi Abiyas, in anak niya hi Asa; in hi Asa, in anak niya hi Jusapat; in hi Jusapat, in anak niya hi Jihuram; in hi Jihuram, in anak niya hi Usiyas; in hi Usiyas, in anak niya hi Jutam; in hi Jutam, in anak niya hi Ahas; in hi Ahas, in anak niya hi Hijikiyas; in hi Hijikiyas, in anak niya hi Manassi; in hi Manassi, in anak niya hi Amun; in hi Amun, in anak niya hi Jusiyas; in hi Jusiyas, in anak niya hi Jihuyakin iban sin manga taymanghud niya."
                            },
                            {
                                "text": " Na, biya' ha ini isab in pangkat hi \u012asa tagnaan dayn kan Sultan Daud sampay pa waktu nar\u0101 in manga tau Israil pa hula' Babilun ha bukun nila kabayaan. In hi Daud, in anak niya hi Sulayman (in ina' hi Sulayman amuna in bakas asawa hi Uriyas); in hi Sulayman, in anak niya hi Rubuwam; in hi Rubuwam, in anak niya hi Abiyas; in hi Abiyas, in anak niya hi Asa; in hi Asa, in anak niya hi Jusapat; in hi Jusapat, in anak niya hi Jihuram; in hi Jihuram, in anak niya hi Usiyas; in hi Usiyas, in anak niya hi Jutam; in hi Jutam, in anak niya hi Ahas; in hi Ahas, in anak niya hi Hijikiyas; in hi Hijikiyas, in anak niya hi Manassi; in hi Manassi, in anak niya hi Amun; in hi Amun, in anak niya hi Jusiyas; in hi Jusiyas, in anak niya hi Jihuyakin iban sin manga taymanghud niya."
                            },
                            {
                                "text": " Na, biya' ha ini isab in pangkat hi \u012asa tagnaan dayn kan Sultan Daud sampay pa waktu nar\u0101 in manga tau Israil pa hula' Babilun ha bukun nila kabayaan. In hi Daud, in anak niya hi Sulayman (in ina' hi Sulayman amuna in bakas asawa hi Uriyas); in hi Sulayman, in anak niya hi Rubuwam; in hi Rubuwam, in anak niya hi Abiyas; in hi Abiyas, in anak niya hi Asa; in hi Asa, in anak niya hi Jusapat; in hi Jusapat, in anak niya hi Jihuram; in hi Jihuram, in anak niya hi Usiyas; in hi Usiyas, in anak niya hi Jutam; in hi Jutam, in anak niya hi Ahas; in hi Ahas, in anak niya hi Hijikiyas; in hi Hijikiyas, in anak niya hi Manassi; in hi Manassi, in anak niya hi Amun; in hi Amun, in anak niya hi Jusiyas; in hi Jusiyas, in anak niya hi Jihuyakin iban sin manga taymanghud niya."
                            },
                            {
                                "text": " Na, biya' ha ini isab in pangkat hi \u012asa tagnaan dayn kan Sultan Daud sampay pa waktu nar\u0101 in manga tau Israil pa hula' Babilun ha bukun nila kabayaan. In hi Daud, in anak niya hi Sulayman (in ina' hi Sulayman amuna in bakas asawa hi Uriyas); in hi Sulayman, in anak niya hi Rubuwam; in hi Rubuwam, in anak niya hi Abiyas; in hi Abiyas, in anak niya hi Asa; in hi Asa, in anak niya hi Jusapat; in hi Jusapat, in anak niya hi Jihuram; in hi Jihuram, in anak niya hi Usiyas; in hi Usiyas, in anak niya hi Jutam; in hi Jutam, in anak niya hi Ahas; in hi Ahas, in anak niya hi Hijikiyas; in hi Hijikiyas, in anak niya hi Manassi; in hi Manassi, in anak niya hi Amun; in hi Amun, in anak niya hi Jusiyas; in hi Jusiyas, in anak niya hi Jihuyakin iban sin manga taymanghud niya."
                            },
                            {
                                "text": " H\u0101ti dayn na waktu nar\u0101 in manga tau Israil pa hula' Babilun sampay pa waktu piyag'anak hi \u012asa, biya' ha ini isab in pangkat niya. In hi Jihuyakin, in anak niya hi Salati; in hi Salati, in anak niya hi Sirubbabil; in hi Sirubbabil, in anak niya hi Abiyud; in hi Abiyud, in anak niya hi Iliyakim; in hi Iliyakim, in anak niya hi Asur; in hi Asur, in anak niya hi Saduk; in hi Saduk, in anak niya hi Akim; in hi Akim, in anak niya hi Iliud; in hi Iliud, in anak niya hi Iliyasar; in hi Iliyasar, in anak niya hi Mattan; in hi Mattan, in anak niya hi Ya'kub; in hi Ya'kub, in anak niya hi Yusup. Hi Yusup amuna in nakaasawa kan Mariyam ina' hi \u012asa, amu in pag'iyanun Almasi."
                            },
                            {
                                "text": " H\u0101ti dayn na waktu nar\u0101 in manga tau Israil pa hula' Babilun sampay pa waktu piyag'anak hi \u012asa, biya' ha ini isab in pangkat niya. In hi Jihuyakin, in anak niya hi Salati; in hi Salati, in anak niya hi Sirubbabil; in hi Sirubbabil, in anak niya hi Abiyud; in hi Abiyud, in anak niya hi Iliyakim; in hi Iliyakim, in anak niya hi Asur; in hi Asur, in anak niya hi Saduk; in hi Saduk, in anak niya hi Akim; in hi Akim, in anak niya hi Iliud; in hi Iliud, in anak niya hi Iliyasar; in hi Iliyasar, in anak niya hi Mattan; in hi Mattan, in anak niya hi Ya'kub; in hi Ya'kub, in anak niya hi Yusup. Hi Yusup amuna in nakaasawa kan Mariyam ina' hi \u012asa, amu in pag'iyanun Almasi."
                            },
                            {
                                "text": " H\u0101ti dayn na waktu nar\u0101 in manga tau Israil pa hula' Babilun sampay pa waktu piyag'anak hi \u012asa, biya' ha ini isab in pangkat niya. In hi Jihuyakin, in anak niya hi Salati; in hi Salati, in anak niya hi Sirubbabil; in hi Sirubbabil, in anak niya hi Abiyud; in hi Abiyud, in anak niya hi Iliyakim; in hi Iliyakim, in anak niya hi Asur; in hi Asur, in anak niya hi Saduk; in hi Saduk, in anak niya hi Akim; in hi Akim, in anak niya hi Iliud; in hi Iliud, in anak niya hi Iliyasar; in hi Iliyasar, in anak niya hi Mattan; in hi Mattan, in anak niya hi Ya'kub; in hi Ya'kub, in anak niya hi Yusup. Hi Yusup amuna in nakaasawa kan Mariyam ina' hi \u012asa, amu in pag'iyanun Almasi."
                            },
                            {
                                "text": " H\u0101ti dayn na waktu nar\u0101 in manga tau Israil pa hula' Babilun sampay pa waktu piyag'anak hi \u012asa, biya' ha ini isab in pangkat niya. In hi Jihuyakin, in anak niya hi Salati; in hi Salati, in anak niya hi Sirubbabil; in hi Sirubbabil, in anak niya hi Abiyud; in hi Abiyud, in anak niya hi Iliyakim; in hi Iliyakim, in anak niya hi Asur; in hi Asur, in anak niya hi Saduk; in hi Saduk, in anak niya hi Akim; in hi Akim, in anak niya hi Iliud; in hi Iliud, in anak niya hi Iliyasar; in hi Iliyasar, in anak niya hi Mattan; in hi Mattan, in anak niya hi Ya'kub; in hi Ya'kub, in anak niya hi Yusup. Hi Yusup amuna in nakaasawa kan Mariyam ina' hi \u012asa, amu in pag'iyanun Almasi."
                            },
                            {
                                "text": " H\u0101ti dayn na waktu nar\u0101 in manga tau Israil pa hula' Babilun sampay pa waktu piyag'anak hi \u012asa, biya' ha ini isab in pangkat niya. In hi Jihuyakin, in anak niya hi Salati; in hi Salati, in anak niya hi Sirubbabil; in hi Sirubbabil, in anak niya hi Abiyud; in hi Abiyud, in anak niya hi Iliyakim; in hi Iliyakim, in anak niya hi Asur; in hi Asur, in anak niya hi Saduk; in hi Saduk, in anak niya hi Akim; in hi Akim, in anak niya hi Iliud; in hi Iliud, in anak niya hi Iliyasar; in hi Iliyasar, in anak niya hi Mattan; in hi Mattan, in anak niya hi Ya'kub; in hi Ya'kub, in anak niya hi Yusup. Hi Yusup amuna in nakaasawa kan Mariyam ina' hi \u012asa, amu in pag'iyanun Almasi."
                            },
                            {
                                "text": " Na, manjari awn hangpu' tag'upat pangkat in nanubu' tagnaan dayn kan Ibrahim sampay naabut mawn kan Daud. H\u0101ti tagnaan dayn kan Daud sampay pa waktu nar\u0101 in manga tau Israil pa hula' Babilun awn isab hangpu' tag'upat pangkat in nanubu'. H\u0101ti awn isab hangpu' tag'upat pangkat in nanubu' dayn ha waktu nar\u0101 in manga tau Israil pa hula' Babilun sampay naabut piyag'anak in Almasi."
                            },
                            {
                                "text": "   Biya' ha ini in kah\u0101lan sin pag'anak kan \u012asa Almasi. In hi Mariyam, ina' niya, sa'bu nagtutunang iban hi Yusup, sagawa' ha wala' pa sila nakapagtiyaun kiyananaman niya sin burus siya dayn ha kusug sin kudarat sin R\u016b sin Tuhan."
                            },
                            {
                                "text": "In hi Yusup ini hambuuk tau miyamagad sadja sin daakan sin Tuhan. Pagga niya kiyaingatan sin burus hi Mariyam napikil niya baybarun na in pagtunang nila, sagawa' di' niya hibukag in sabab sin pagbaybad nila, ha supaya di' sumipug hi Mariyam."
                            },
                            {
                                "text": "Sakali ha sa'bu hi Yusup namimikil sin pasal ini, nakalipat siya sarta' nanagainup siya. Ha lawm tagainup niya nagpanyata' mawn kaniya in hambuuk mal\u0101ikat naraak sin Tuhan. Namung in mal\u0101ikat, amu agi, \u201cYusup, hambuuk panubu' hi Daud, ayaw kaw mahanggaw umasawa kan Mariyam. Karna' in siya yan naburus dayn ha kusug sin kudarat sin R\u016b sin Tuhan."
                            },
                            {
                                "text": "Umanak siya hambuuk bata'-bata' usug iban ng\u0101nan mu in bata'-bata' yan hi \u012asa, sabab siya na yan in manglappas ha tau niya dayn ha manga dusa nila.\u201d (Amu yadtu in pamung kaniya sin mal\u0101ikat.)"
                            },
                            {
                                "text": " Na, nabunnal in kiyabayta' sin Tuhan amu in kiyasulat nakauna hi Nabi Isayas ha lawm Kitab, amu agi,"
                            },
                            {
                                "text": "\u201cHa sus\u016bngun awn hambuuk budjang magburus iban mag'anak siya hambuuk bata'-bata' usug. In bata'-bata' usug ini amuna in pagtawagun Immanwil.\u201d (In h\u0101ti sin Immanwil, \u201cYari in Tuhan limamud k\u0101tu'niyu.\u201d)"
                            },
                            {
                                "text": " Na, pagbati' hi Yusup iyagad niya in bayta' sin mal\u0101ikat kaniya. Tiyaunan niya na hi Mariyam."
                            },
                            {
                                "text": "Sumagawa' wala' siya naghulid kay Mariyam ha salugay wala' pa siya nag'anak. Pag'anak hi Mariyam, ngiy\u0101nan hi Yusup in bata'-bata' usug hi \u012asa. "
                            }
                        ]
                    },
                    {
                        "verses": [
                            {
                                "text": "  Manjari in hi \u012asa piyag'anak duun ha kawman sin Baytlaham, ha hula' Yahudiya, ha waktu sin pagsultan hi Sultan Hirud. Bukun mawgay awn dimatung manga tau dayn ha subangan mawn pa Awrusalam. In manga tau ini ilmuan, amu in nangangadji' pasal sin manga bituun ha langit."
                            },
                            {
                                "text": "Pagdatung nila pa Awrusalam, magt\u016by sila nangasubu, laung nila, \u201cHa unu in sultan sin manga bangsa Yahudi amu in ba'gu piyag'anak? K\u012bta' namu' gimuwa' dayn ha subangan in bituun amu in tanda' sin piyag'anak na siya. Hangkan miyari kami mamudji kaniya.\u201d"
                            },
                            {
                                "text": " Pagdungug hi Sultan Hirud sin pasal ini miyuga' tuud siya sambil da isab sin kat\u0101n tau ha Awrusalam."
                            },
                            {
                                "text": "Piyatawag hi Sultan Hirud in kat\u0101n manga nakura' kaimaman iban sin manga guru sara' agama. Pag'ubus ampa niya sila iyasubu, laung niya, \u201cHa unu hipag'anak in Almasi?\u201d"
                            },
                            {
                                "text": " In sambung nila, \u201cDidtu ha Baytlaham, ha hula' Yahudiya, karna' in yan kiyabayta' hi Nabi (Mikas) ha lawm Kitab, amu agi,"
                            },
                            {
                                "text": "\u2018Kamu manga tau ha kawman Baytlaham ha hula' Yahudiya, minsan in kawman niyu asibi', in kamu, tau mataas, sabab awn gumuwa' dayn kaniyu hambuuk nakura' amu in mag'iipat ha manga tau ku, amu in bangsa Israil biya' sapantun tau mag'iipat bili-bili.\u2019 \u201d  (Amu yan in kiyasulat sin nabi ha lawm Kitab.) "
                            },
                            {
                                "text": "Pagdungug hi Hirud sin bih\u0101dtu, magt\u016by niya piyakawa' in manga bisita dayn ha subangan d\u0101hun niya magbichara ha wayruun makaingat tau dugaing. Pagdatung nila mawn, iyasubu sila hi Hirud bang ka'nu nila tuud tagna' k\u012bta' in bituun. Sakali kiyabaytaan mayan siya sin manga bisita,"
                            },
                            {
                                "text": "piyakadtu niya sila pa Baytlaham iban laung niya kanila, \u201cKadtu kamu iban lawaga niyu marayaw in bata'-bata'. Iban bang niyu siya kabaakan na, balik kamu magt\u016by, baytai niyu aku bat isab aku makakadtu mamudji kaniya.\u201d"
                            },
                            {
                                "text": " Pag'ubus sin sultan nagbichara, miyanaw na in manga tau dayn ha subangan. Ha sa'bu pa sila miyamanaw, k\u012bta' nila isab nagbalik in bituun amu in bakas k\u012bta' nila didtu ha hula' nila ha subangan. Pagkita' nila, landu' tuud sila kiy\u016bgan. Miyanaw in bituun ha unahan nila ampa himundung ha lugal kiyabubutangan sin bata'-bata'."
                            },
                            {
                                "text": " Pag'ubus sin sultan nagbichara, miyanaw na in manga tau dayn ha subangan. Ha sa'bu pa sila miyamanaw, k\u012bta' nila isab nagbalik in bituun amu in bakas k\u012bta' nila didtu ha hula' nila ha subangan. Pagkita' nila, landu' tuud sila kiy\u016bgan. Miyanaw in bituun ha unahan nila ampa himundung ha lugal kiyabubutangan sin bata'-bata'."
                            },
                            {
                                "text": "Sim\u016bd sila pa lawm b\u0101y. Pags\u016bd nila, k\u012bta' nila in bata'-bata' iban sin ina' niya hi Mariyam. Simujud sila ampa nila piyudji in bata'-bata'. Iyukab nila na in manga dar\u0101han nila iban piyanghulmat nila na mawn pa bata'-bata' in bulawan, kamanyan, iban ubat mahalga' pagtawagun \u201cmira\u201d."
                            },
                            {
                                "text": "Na, ha s\u016bng nila muwi' pa hula' nila, limabay sila dayn ha dugaing d\u0101n sabab asal sila biyandaan sin Tuhan ha lawm tagainup nila, di' sila pabalikun madtu kan Hirud."
                            },
                            {
                                "text": "  Pag'\u012bg nila, awn hambuuk mal\u0101ikat diyaak sin Tuhan nagpakita' mawn kan Yusup ha lawm tagainup niya. Namung in mal\u0101ikat kaniya, amu agi, \u201cBangun kaw ampa mu d\u0101ha in bata'-bata' iban sin ina' niya maguy pa hula' Misir, iban ayaw kamu m\u012bg dayn didtu ha salugay di' ta kamu baytaan pa\u012bgun. Karna' in bata'-bata' yan hipalawag hi Hirud hipapatay.\u201d"
                            },
                            {
                                "text": " Magt\u016by hi Yusup nagbangun. Sin d\u016bm da yadtu diy\u0101 niya magt\u016by in bata'-bata' iban sin ina' pa hula' Misir."
                            },
                            {
                                "text": "Duun na sila himula' ha Misir sampay miyatay hi Hirud. Na, dayn duun nabunnal in bayta' sin Tuhan kiyabayta' hi Nabi (Husiyas), amu agi, \u201cPiyauwi' ku in Anak ku dayn ha hula' Misir.\u201d"
                            },
                            {
                                "text": "  Manjari ha waktu buhi' pa hi Sultan Hirud, pag'ingat niya sin iyakkalan siya sin manga tau ilmuan nanibaw dayn ha subangan, diyugalan tuud siya. Magt\u016by siya nagdaak hipapatay in kat\u0101n bata'-bata' usug ha kawman Baytlaham sampay pa manga dugaing kawman ha pangdaig niya, dayn ha umul duwa tahun sampay pa manga ba'gu piyag'anak sabab giyanta' niya na dayn ha pagbayta' sin manga tau dayn ha subangan, bang ka'nu nila tagna' k\u012bta' in bituun."
                            },
                            {
                                "text": " Na, nabunnal tuud in bakas bichara hi Nabi Irmiyas, laung niya,"
                            },
                            {
                                "text": "\u201cKarungugan in tingug ha d\u0101ira Rama, tingug sin pagtangis iban pagsilawak. Duun in manga panubu' hi Rakiya nagmamatay ha manga anak nila. Di' sila mabaya' \u016b\u016bhun sabab miyatay in manga anak nila.\u201d"
                            },
                            {
                                "text": "  Manjari miyatay mayan hi Hirud, nagpakita' na isab nagbalik in mal\u0101ikat diyaak sin Tuhan mawn kan Yusup ha lawm tagainup, duun ha hula' Misir."
                            },
                            {
                                "text": "Amu agi sin mal\u0101ikat, \u201cBangun kaw ampa mu d\u0101ha in bata'-bata' iban ina' niya magbalik pa hula' Israil, sabab in manga tau amu in mabaya' mamatay ha bata'-bata' miyatay na.\u201d (Na, amu yadtu in pamung sin mal\u0101ikat kan Yusup.)"
                            },
                            {
                                "text": "Pagbangun hi Yusup, magt\u016by niya diy\u0101 in bata'-bata' iban sin ina' nagbalik pa hula' Israil."
                            },
                            {
                                "text": " Sagawa', pagdungug hi Yusup sin hi Arkilas in nakaganti' nagsultan ha ama' niya hi Hirud ha hula' Yahudiya, miyuga' hi Yusup magbalik madtu. Hangkan himarap sila madtu pa hula' Jalil, karna' biya' da isab ha yan in bayta' kaniya ha lawm tagainup niya."
                            },
                            {
                                "text": "Pagdatung nila pa hula' Jalil, duun sila himula' ha kawman Nasarit. Na, nabunnal tuud isab in bayta' sin manga kanabihan pasal hi \u012asa Almasi, laung nila, \u201cIn siya tawagun hambuuk tau Nasarit.\u201d "
                            }
                        ]
                    },
                    {
                        "verses": [
                            {
                                "text": "   Manjari ha waktu yadtu hi Yahiya amu in Mangliligu' miyawn nagnas\u012bhat pa hula' Yahudiya, duun ha hula' paslangan mahunit paghulaan."
                            },
                            {
                                "text": "Laung niya ha manga tau, \u201cPagtawbati niyu na in manga dusa niyu sabab masuuk na dumatung mari in pamarinta sin Tuhan.\u201d"
                            },
                            {
                                "text": "Bang paamuhun, hi Yahiya ini amuna in tau piyag'iyan hi Nabi Isayas, laung niya, \u201cAwn hambuuk tau ha lawm hula' paslangan mahunit paghulaan. Manawag-tawag siya ha manga tau, amu agi niya, \u2018Parayawa niyu iban pabuntula niyu in d\u0101n sabab masuuk na lumabay in Panghu'.\u2019 \u201d"
                            },
                            {
                                "text": " In tamungun hi Yahiya ini h\u012bnang dayn ha bulbul unta' iban nagsasabitan siya pais sapi', iban in pagkaunun niya hambuuk ginis sin ampan dulu iban gula' pussukan."
                            },
                            {
                                "text": "Na, miyawn in manga tau dayn ha Awrusalam iban dayn ha katilingkal sin hula' Yahudiya iban na dayn ha kat\u0101n hula' ha katilibut sin Suba' Jurdan dimungug kan Yahiya."
                            },
                            {
                                "text": "Miyawn sila kaniya nagsabunnal sin manga dusa nila, iban nagpaligu' na sila kan Yahiya duun ha Suba' Jurdan."
                            },
                            {
                                "text": " Sagawa' pagkita' hi Yahiya mataud manga tau agad ha parhimpunan sin Parisi iban agad ha parhimpunan sin Sadduki in miyawn kaniya nagpaligu', laung niya kanila, \u201cIn kamu yan panipu! Magpabaw'-baw' sadja kamu mabuntul, sagawa' bingkuk in lawm atay niyu. Na, in pangannal niyu makapuas kamu dayn ha murka' sin Tuhan amu in masuuk na dumatung bang kamu magpaligu'?"
                            },
                            {
                                "text": "Bang kamu di' tuud mabaya' pagmurkaan sin Tuhan pakitaan niyu dayn ha kawl-piil niyu marayaw sin piyagtawbatan niyu na tuud in manga dusa niyu."
                            },
                            {
                                "text": "Ayaw kamu magpikil sin di' kamu kugdanan sin murka' sin Tuhan sawkat kamu panubu' hi Ibrahim sabab baytaan ta kamu, minsan in manga batu ini mapapanjari sin Tuhan tau, hinangun panubu' hi Ibrahim higanti' kaniyu."
                            },
                            {
                                "text": "In kamu yan biya' sapantun kahuy masuuk na pilaun sin kapa, tibtibun dayn ha gamut niya. Na sasuku' sin kahuy amu in di' magbunga marayaw tantu pilaun da ampa hilaruk pa lawm k\u0101yu."
                            },
                            {
                                "text": " \u201cIn aku ini mangligu' kaniyu sin tubig ha supaya awn tanda' sin piyagtawbatan niyu na in manga dusa niyu. Sagawa' awn hambuuk sumunud k\u0101ku' dumatung mari labi mataas dayn k\u0101ku'. Di' aku minsan t\u016bpun dum\u0101 sin tawmpa' niya. Siya yan in magpatulun sin R\u016b sin Tuhan pa kaibanan tau amu in biya' sapantun hipangligu' kanila, iban siya da isab in magparatung murka' pa kaibanan."
                            },
                            {
                                "text": "Biya' siya sin hambuuk tau magtahap iban maghawan sin p\u0101y bakas piyaggiikan niya. Pag'ubus ampa niya hitaw' in unud ha pagtataw'an niya. H\u0101ti in apa iban sin manga kaput, hilaruk pa lawm k\u0101yu di' magkap\u016bng kasaumulan.\u201d"
                            },
                            {
                                "text": "   Manjari ha waktu yadtu n\u0101kawn hi \u012asa pa Suba' Jurdan dayn ha hula' Jalil. Miyawn siya nagpaligu' kan Yahiya."
                            },
                            {
                                "text": "Sagawa' di' mabaya' hi Yahiya mangligu' kaniya. Laung hi Yahiya \u201cTuwan, mayta' ikaw pa in mari k\u0101ku' magpaligu'? G\u0101m mayan subay aku in liguan mu.\u201d"
                            },
                            {
                                "text": " Sagawa' in sambung hi \u012asa kaniya, \u201cKadtui na. Ligui na aku bihaun. Mat\u016bp da kaw mangligu' k\u0101ku' ha supaya maagad kat\u0101n in kabayaan sin Tuhan.\u201d Na, timaayun na hi Yahiya. L\u012bguan na hi Yahiya hi \u012asa."
                            },
                            {
                                "text": " Naubus mayan siya l\u012bguan, min\u012bg na siya dayn ha tubig. Pag'\u012bg niya, magt\u016by naukab in lawang langit. K\u012bta' niya in R\u016b sin Tuhan nagpasalupa assang nanaug dayn ha langit ampa timapu' mawn kaniya."
                            },
                            {
                                "text": "Pag'ubus awn nagsuwara dayn ha langit, amu agi, \u201cAmuna ini in Anak ku kalasahan ku. Siya in makasulut tuud k\u0101ku'.\u201d "
                            }
                        ]
                    },
                    {
                        "verses": [
                            {
                                "text": "   Manjari diy\u0101 timukad hi \u012asa sin R\u016b sin Tuhan madtu pa hula' paslangan mahunit paghulaan. Hangkan siya diy\u0101 madtu, ha supaya siya sasatun sin Iblis."
                            },
                            {
                                "text": "Ha lawm sin ka'patan adlaw iban ka'patan d\u016bm wayruun hangsulag kakaun in nakaun niya. Na, pag'ubus yadtu hiyapdi' na siya."
                            },
                            {
                                "text": "Sakali kiyawn na tuud siya sin Mananasat yaun, amu agi kaniya, \u201cBang kaw bunnal amuna in Anak Tuhan, daaka in manga batu ini mahinang kakaun.\u201d"
                            },
                            {
                                "text": " Sagawa' in sambung hi \u012asa, \u201cKiyasulat ha lawm Kitab in Parman sin Tuhan, amu agi, \u2018In m\u0101nusiya' di' mabuhi' sin kakaun sadja, sagawa' in makabuhi' tuud kanila amuna in kat\u0101n Parman sin Tuhan.\u2019 \u201d"
                            },
                            {
                                "text": " Pag'ubus yadtu diy\u0101 hi \u012asa sin Iblis madtu pa Awrusalam amu in pagtawagun D\u0101ira Suchi, piyasakat pa puntuk sin B\u0101y sin Tuhan."
                            },
                            {
                                "text": "Na, laung sin Iblis kan \u012asa, \u201cBang kaw bunnal amuna in Anak Tuhan, tugpa' kaw dayn ha taas ini pa baba', sabab kiyasulat ha lawm Kitab, amu agi, \u2018Daakun sin Tuhan in manga mal\u0101ikat niya magjaga kaymu. Tayakun nila kaw ha supaya in siki mu di' kumugdan pa manga batu.\u2019 \u201d"
                            },
                            {
                                "text": " Laung hi \u012asa kaniya, \u201cSagawa' kiyasulat da isab ha lawm Kitab, amu agi, \u2018Subay niyu di' dustaun in Tuhan, amu in Panghu' niyu.\u2019 \u201d"
                            },
                            {
                                "text": " Pag'ubus yadtu diy\u0101 na isab sin Iblis hi \u012asa madtu pa puntuk b\u016bd ampa piyakita' kaniya in kat\u0101n kahula'-hulaan ha lawm dunya, amu in hipu' sin kat\u0101n daya iban kawasa."
                            },
                            {
                                "text": "Laung sin Iblis kan \u012asa, \u201cIn kat\u0101n yan hirihil ku kaymu bang kaw sumujud sumumba k\u0101ku'.\u201d"
                            },
                            {
                                "text": " Laung hi \u012asa kaniya, \u201c\u012ag kaw dayn d\u012b, Saytan Puntukan! Kiyasulat ha lawm Kitab, amu agi, \u2018Subay hambuuk-buuk Tuhan, Panghu' niyu in sumbahun iban pagtag'\u012bpunan niyu.\u2019 \u201d"
                            },
                            {
                                "text": " Pag'ubus yadtu min\u012bg na in Iblis, amu in Saytan Puntukan. Pag'\u012bg niya, miyawn na in manga mal\u0101ikat timabang kan \u012asa."
                            },
                            {
                                "text": "   Manjari diyungug mayan hi \u012asa sin naj\u012bl hi Yahiya amu in mangliligu', miyadtu siya pa hula' Jalil."
                            },
                            {
                                "text": "Wala' na siya himula' duun ha Nasarit, sagawa' miyadtu siya himula' pa Kapirnaum, hambuuk kawman ha higad Dagat Jalil ha hula' Sibulun iban hula' Naptali."
                            },
                            {
                                "text": "Na, dayn duun nabunnal in kiyabichara hi Nabi Isayas, laung niya,"
                            },
                            {
                                "text": "\u201cIn hula' Sibulun iban hula' Naptali, amu in dapit pa dagat ha hansipak sin Suba' Jurdan, amu in pagtawagun da isab Jalil, amu in paghulaan sin bangsa ginisan!"
                            },
                            {
                                "text": "In manga tau ha manga hula' yan bakas sila biya' hantang ha lawm katigidluman, sa' makakita' na sila kasawahan amu in landu' masilak. Bakas sila awam, biya' sapantun ha lawm katigidluman iban mabuga' sila mapatay, sa' bihaun awn na kasawahan sin pamikil nila.\u201d"
                            },
                            {
                                "text": " Dayn ha waktu yadtu timagna' na nagnas\u012bhat hi \u012asa. Laung niya ha manga tau, \u201cPagtawbati niyu na in manga dusa niyu, sabab masuuk na dumatung mari in pamarinta sin Tuhan.\u201d"
                            },
                            {
                                "text": "   Manjari, ha sa'bu niya miyamanaw ha higad sin dagat pagng\u0101nan Dagat Jalil, k\u012bta' niya in duwa magtaymanghud mag'iista', hi Simun amu in pagng\u0101nan da isab Pitrus, iban sin taymanghud niya hi Andariyas. Duun in duwa magtaymanghud nanglalaya ista' ha dagat."
                            },
                            {
                                "text": "Laung hi \u012asa kanila, \u201cManga bagay, agad kamu mari k\u0101ku'. In piyaghulas-sangsaan niyu bihaun, mag'ista', sa' hinduan ta kamu bang biya'diin maghulas-sangsa' dum\u0101 ha m\u0101nusiya' pagkahi niyu magad k\u0101ku'.\u201d"
                            },
                            {
                                "text": "Na, saruun-duun biyutawanan nila in laya nila ampa sila miyagad kan \u012asa."
                            },
                            {
                                "text": " Limanjal na sila sin panaw nila. Sakali k\u012bta' hi \u012asa in duwa magtaymanghud hi Ya'kub kay Yahiya, manga anak hi Sibidi. Yaun sila iban sin ama' nila hi Sibidi ha taas kumpit asibi' nagdarayaw sin laya nila. Tiyawag sila hi \u012asa."
                            },
                            {
                                "text": "Saruun-duun bin\u012bn nila in ama' nila iban sin kumpit asibi', ampa sila miyagad kan \u012asa."
                            },
                            {
                                "text": "   Na, liyatag hi \u012asa piyanaw in katilibut sin hula' Jalil. Nanghindu' siya ha manga tau ha manga lawm langgal. Nagnas\u012bhat siya sin Bayta' Marayaw pasal sin pamarinta sin Tuhan iban napauli' niya in indaginis lamma iban sakit sin manga tau."
                            },
                            {
                                "text": "Na, magt\u016by natanyag in hinang niya pa kat\u0101n hula' ha katilingkal Siriya. Hangkan diy\u0101 na mawn kaniya in manga tau imuukuy sin indaginis sakit, siyus\u016bd saytan, biyababuy-babuy iban nagpapatay in baran. In manga tau kiyugdan sin manga sakit ini napauli' hi \u012asa kat\u0101n."
                            },
                            {
                                "text": "Pakain-pakain siya manaw, mataud tuud tau in miyamagad imuurul kaniya, manga tau dayn ha hula' Jalil, dayn ha hula' pagtawagun Hangpu' D\u0101ira, dayn ha Awrusalam, dayn ha Yahudiya iban dayn ha hula' ha hansipak sin Suba' Jurdan. "
                            }
                        ]
                    },
                    {
                        "verses": [
                            {
                                "text": "   Manjari pagkita' hi \u012asa mataud tau in imuurul kaniya, timukad siya pa taas b\u016bd-b\u016bd ampa siya limingkud. Paglingkud niya, nagtipun ha katilibut niya in manga mulid niya."
                            },
                            {
                                "text": "Na, timagna' na siya nagnas\u012bhat, laung niya,"
                            },
                            {
                                "text": "\u201cHisiyu-siyu in magkahagad, sin kagunahan niya tuud in tabang sin Tuhan, dakula' in karayawan niya, sabab ha lawm siya sin pamarinta sin Tuhan!"
                            },
                            {
                                "text": "Hisiyu-siyu in magkasusahan sabab sin manga kang\u012ban ha lawm dunya, dakula' in karayawan niya, sabab tantu tabangun tuud siya sin Tuhan!"
                            },
                            {
                                "text": "Hisiyu-siyu in mababa' in pangatayan niya, dakula' in karayawan niya, sabab matayma' niya in kiyajanji' kaniya sin Tuhan."
                            },
                            {
                                "text": "Hisiyu-siyu in mabaya' tuud um\u0101dil in atay niya, dakula' in karayawan niya, sabab d\u016blan siya sin Tuhan. Um\u0101dil siya."
                            },
                            {
                                "text": "Hisiyu-siyu in maluuy ha pagkahi niya, dakula' in karayawan niya, sabab kaluuyan da isab siya sin Tuhan!"
                            },
                            {
                                "text": "Hisiyu-siyu in mabuntul in itikad niya pa Tuhan, dakula' in karayawan niya, sabab makapagkita' siya iban Tuhan ha sus\u016bngun!"
                            },
                            {
                                "text": "Hisiyu-siyu in makapasulut ha pagkahi niya, dakula' in karayawan niya, sabab simupu siya ha Tuhan, amu in magpasulut ha manga m\u0101nusiya'."
                            },
                            {
                                "text": "Hisiyu-siyu in nabibinsana' pasal sin pag'agad niya sin kabayaan sin Tuhan, dakula' in karayawan niya, sabab in siya ha lawm pamarinta sin Tuhan!"
                            },
                            {
                                "text": " \u201cIn kamu isab, bang kamu gura'-guraun iban binasahun iban hinangan kamu bichara sin kat\u0101n ginisan puting sin manga tau sabab miyamagad kamu k\u0101ku', dakula' in karayawan niyu."
                            },
                            {
                                "text": "Pagk\u016bg-kuyag tuud kamu, sabab awn tungbas dakula' tiyatagama kaniyu didtu ha surga'. Biya' da isab ha yan in manga kanabihan sin nakauna yadtu, piyagbinasa sin manga tau pagkahi nila.\u201d"
                            },
                            {
                                "text": "   Iban laung pa isab hi \u012asa, \u201cIn manga kamu agad k\u0101ku' biya' kamu sapantun asin amu in makaparayaw sin kah\u0101lan sin kat\u0101n. Karna' in asin amu in makaparayaw sin kakaun. Sagawa' in asin bang ma\u012bg na in kaasin niya way na dapat paasinun magbalik. Wayruun na yan kap\u016bsan niya. Hangkan hibugit na yan pa d\u0101n, paggiikan na sin manga tau."
                            },
                            {
                                "text": " \u201cIban biya' da isab kamu sin sapantun ilaw dumihil kasawahan ha katilingkal dunya. Na, in ilaw di' hikatapuk. Biya' da yan sapantun sin d\u0101ira nakabutang ha taas b\u016bd-b\u016bd, amu in tantu kakitaan sadja sin manga tau kat\u0101n."
                            },
                            {
                                "text": "Wayruun tau mags\u016b' sin ilaw niya, pag'ubus ampa niya sauban sin pastan. G\u0101m mayan hibutang niya ha taas sin pagbubutangan ilaw ha supaya makarihil sawa pa tau kat\u0101n ha lawm b\u0101y."
                            },
                            {
                                "text": "Damikkiyan, biya' da isab ha yan in hantang niyu. Subay kamu dumihil kasawahan pa manga m\u0101nusiya'. H\u0101ti niya pakitaan niyu pa manga tau in manga hinang niyu marayaw, ha supaya nila sanglitun in Ama' niyu ha surga', amu in Tuhan."
                            },
                            {
                                "text": "  \u201cAyaw kamu magpikil sin in maksud ku miyari um\u012bg sin sara' agama piyanaug dayn kan Musa iban sin hindu' sin manga kanabihan. Wala' aku miyari um\u012bg ha yan, sagawa' miyari aku dumihil kasabunnalan sin manga hindu' yan."
                            },
                            {
                                "text": "Ini in tumtuma niyu! In sara' agama di' tuud manjari pahil-pahilun. Ha salugay masi pa in langit iban dunya iban wala' pa naawn in kat\u0101n kiyabayta' ha lawm sara' agama, na wayruun minsan hambuuk batang sulat atawa baris sin manga sara' agama in ma\u012bg."
                            },
                            {
                                "text": "Hangkan hisiyu-siyu in lumanggal sin sara' agama minsan sara' amu in biya' way tantu, iban manghindu' ha kaibanan lumanggal da isab sin sara', na siya in mababa' tuud ha lawm pamarinta sin Tuhan. Sagawa' hisiyu-siyu in magkahagad sin sara' agama iban manghindu' ha kaibanan kumahagad sin sara', awn kalagguan niya ha lawm pamarinta sin Tuhan."
                            },
                            {
                                "text": "Baytaan ta kamu, bang in pagtaat niyu pa Tuhan di' da lumabi dayn ha pagtaat sin manga guru sin sara' agama iban sin manga Parisi, na, wayruun palsukuan niyu ha lawm pamarintahan sin Tuhan."
                            },
                            {
                                "text": "  \u201cBakas niyu na piyagkarungugan in hindu' ha manga tau sin timpu nakauna, amu agi, \u2018Ayaw kamu mamunu' ha pagkahi niyu. Hisiyu-siyu in mamunu' ha pagkahi niya, in siya yan hukumun.\u2019"
                            },
                            {
                                "text": "Sagawa' bihaun ini in hibayta' ku kaniyu! Hisiyu-siyu in marugal ha pagkahi niya, na, kabutangan siya hukuman. Damikkiyan, hisiyu-siyu in imiyan \u2018Asmak\u2019 ha pagkahi niya mar\u0101 siya pa sara' dakula' paghuhukuman. Iban hisiyu-siyu in imiyan ha pagkahi niya, \u2018Babbal kaw. Wayruun tuud kap\u016bsan mu,\u2019 in siya yan masiksa' ha narka'."
                            },
                            {
                                "text": "Na, bang ha sa'bu s\u016bng niyu umungsud sin pagkulbanan niyu pa Tuhan, ampa suma\u012bgpat pa atay niyu in dusa niyu ha pagkahi niyu,"
                            },
                            {
                                "text": "b\u012bnan in pagkulbanan niyu pa Tuhan duun ha lugal sin pagkukulbanan, ampa kamu kadtu dum\u0101 magdayaw ha pagkahi niyu. Subay na kamu makapagdayaw na, ampa kamu magbalik umungsud sin pagkulbanan niyu pa Tuhan."
                            },
                            {
                                "text": " \u201cBang kamu tuntutan iban d\u0101hun maghukum sin hambuuk tau, d\u0101ha niyu siya magt\u016by magsulut b\u0101b\u0101 di' pa mar\u0101 pa paghuhukuman in parakala' niyu. Sabab bang kamu mar\u0101 na pa paghukuman ampa kamu kamattanan sin dusa niyu, butangan na kamu hukuman sin manghuhukum ampa kamu hitukbal pa pulis. Pag'ubus ampa kamu hiluun sin pulis pa j\u012bl."
                            },
                            {
                                "text": "Na, ingat kamu, duun kamu tumuddas ha salugay di' niyu kabayaran in kas\u0101an narusa niyu."
                            },
                            {
                                "text": "  \u201cPiyagkarungugan niyu da isab in hindu' ini, amu agi, \u2018Ayaw kamu magjina.\u2019"
                            },
                            {
                                "text": "Sagawa' bihaun ini in hibayta' ku kaniyu: hisiyu-siyu in umatud ha hambuuk babai ampa pagnapsuhan niya in babai yan, nagjina na siya iban sin babai yan ha lawm atay niya."
                            },
                            {
                                "text": "Hangkan bang sawpama in mata niyu makar\u0101 kaniyu magdusa, na, amu in pagbahasahun marayaw pa lugitun niyu in mata niyu ampa niyu bugitan. Labi pa marayaw ma\u012bg in hansipak mata niyu, dayn sin pa lawm narka' in uwian sin ginhawa-baran niyu."
                            },
                            {
                                "text": "Damikkiyan, bang sawpama in hansipak lima niyu amu in makar\u0101 kaniyu magdusa, na, amu in pagbahasahun marayaw pa yan uturun niyu ampa niyu bugitan. Labi pa marayaw mapukul in hansipak lima niyu, dayn sin makapalawm narka' in ginhawa-baran niyu."
                            },
                            {
                                "text": "   \u201cAwn pa isab hindu' kiyasulat ha lawm Kitab, amu agi, \u2018Hisiyu-siyu in mamugit ha asawa niya subay siya magpar\u0101 sulat pasa bat kaingatan sin nagbugit na sila.\u2019"
                            },
                            {
                                "text": "Sagawa' bihaun ini in hibayta' ku kaniyu! Bang awn hambuuk tau mamugit ha asawa niya, ha wayruun nag'usug-usug in asawa niya, in tau yan magdusa ha asawa niya. Sabab bang in asawa niya magbana dugaing, na nakalanggal in babai yan sin sara' magjina. Damikkiyan in usug amu in umasawa kaniya, nakalanggal da isab sin sara' magjina."
                            },
                            {
                                "text": "  \u201cPiyagkarungugan niyu da isab in bakas kiyahindu' ha manga kamaasan natu' amu agi, \u2018Ayaw niyu balubaha in janji' niyu, g\u0101m mayan hinanga niyu in janji' bakas siyapahan niyu pa Tuhan!\u2019"
                            },
                            {
                                "text": "Sagawa' bihaun ini in hibayta' ku kaniyu! Bang kamu jumanji', ayaw kamu sumapa. Ayaw kamu sumapa sumabbut sin surga' sabab amu yan in hulaan sin Tuhan."
                            },
                            {
                                "text": "Atawa ayaw na kamu sumabbut sin dunya sabab amu yan in kiyabubutangan sin siki niya. Atawa ayaw na kamu sumabbut sin hula' Awrusalam sabab amu yan in d\u0101ira sin Sultan Makawasa."
                            },
                            {
                                "text": "Iban ayaw kamu sumapa sumabbut sin \u016b niyu sabab Tuhan in nagpapanjari sin \u016b niyu. Siya da in makapagbaya' magpapinda sin buhuk niyu dayn ha itum pa puti'."
                            },
                            {
                                "text": "Bang kamu makaiyan na \u2018Huun\u2019 atawa \u2018Di'\u2019, ayaw niyu na sugpati dugaing sabab unu-unu in bichara hikasugpat niyu, in yan guwa' na dayn ha Saytan, amu in puunan sin kat\u0101n kang\u012ban."
                            },
                            {
                                "text": "   \u201cDamikkiyan, piyagkarungugan niyu da isab in hindu' ini, amu agi, \u2018Bang awn tau mamuta sin mata sin pagkahi niya, subay da isab butahun in mata niya. Bang awn tau manigpu' sin ipun sin pagkahi niya subay da isab tigpuun in ipun niya.\u2019"
                            },
                            {
                                "text": "Sagawa' bihaun ini in hibayta' ku kaniyu! Ayaw niyu bawsa in tau nakarusa kaniyu. G\u0101m mayan bang awn tau sumampak sin hansipak bayhu' niyu, pasampakan niyu pa isab kaniya in hansipak bayhu' niyu."
                            },
                            {
                                "text": "Iban bang awn tau manuntut kaniyu ha supaya niya makawa' in badju' niyu, ayaw na kamu sumulang. G\u0101m mayan sampay juba niyu dihilan na madtu kaniya."
                            },
                            {
                                "text": "Bang awn sundalu dumaak kaniyu dum\u0101 sin dar\u0101han niya harap pa lugal awn hangka-batu in layu' niya, ayaw kamu magsumlut. G\u0101m mayan d\u0101ha niyu duwa batu in layu'."
                            },
                            {
                                "text": "Bang awn tau mangayu' kaniyu unu-unu na, dihili niyu siya. Iban bang awn tau mam\u016bs unu-unu niyu, b\u016bsi niyu siya."
                            },
                            {
                                "text": "   \u201cPiyagkarungugan niyu da isab in hindu', amu agi, \u2018Kalasahi in bagay niyu, karugali in banta niyu.\u2019"
                            },
                            {
                                "text": "Sagawa' bihaun ini in hibayta' ku kaniyu! Kalasahi in manga banta niyu iban pangayui niyu duwaa marayaw pa Tuhan in manga tau dimirihil kabinsanaan kaniyu,"
                            },
                            {
                                "text": "ha supaya kamu mahinang biya' sin Tuhan, Ama' niyu ha surga', sabab tumabang siya ha tau kat\u0101n. Karna' in tau kat\u0101n dihilan sin Tuhan sawa dayn ha suga, sibu' da tau mang\u012b' iban marayaw, iban dihilan niya da isab ulan in tau kat\u0101n, sibu' da tau mabuntul iban tau maghihinang sin mang\u012b'."
                            },
                            {
                                "text": " \u201cNa, bang in kalasahan niyu amu sadja in manga tau malasa kaniyu, awn ka tungbas niyu marayaw dayn ha Tuhan? Tantu way. Karna' minsan in tau magkakawa' sukay pa parinta, amu in laung niyu pangungugut, malasa da ha manga tau malasa kanila!"
                            },
                            {
                                "text": "Iban bang amu sadja isab manga bagay niyu in asipun niyu marayaw, na, wayruun da karayawan mahinang niyu, sabab minsan in manga tau amu in nagtutuhan dugaing dayn ha Tuhan tuud, mag'asip da marayaw ha manga bagay nila!"
                            },
                            {
                                "text": "In kamu yan subay tubus in kawl-piil niyu tudju pa pagkahi niyu biya' da isab sin Tuhan, Ama' niyu ha surga', tubus ha unu-unu kat\u0101n. "
                            }
                        ]
                    },
                    {
                        "verses": [
                            {
                                "text": "  \u201cTantuha niyu tuud in ini. Bang kamu mag'ammal ib\u0101rat, ibut-ibut ayaw niyu hinanga ha harapan sin mayran madj\u012blis ha supaya kakitaan sin manga tau, sabab bang bih\u0101dtu in hinang niyu, wayruun da tungbas makawa' niyu dayn ha Ama' niyu ha surga'."
                            },
                            {
                                "text": " \u201cHangkan sa bang awn hirihil niyu unu-unu na ha tau miskin, subay kamu di' magpakita'-kita' ha manga tau, biya' sin manga tau magpabaw'-baw' sadja. In sila yan, bang awn hirihil nila ha manga miskin subay hadja didtu ha manga kalanggalan, iban ha manga kar\u0101n-d\u0101nan bat kakitaan sin tau mataud, ha supaya sila mabantug. Baytaan ta kamu, bang in sila yan bantugun sin manga tau, na, amu da yan in tungbas kanila, kabantugan dayn ha manga tau."
                            },
                            {
                                "text": "Sagawa' bang kamu tumabang ha manga miskin, ayaw niyu paingatan ha hisiyu-siyu tau minsan ha bagay niyu tuud."
                            },
                            {
                                "text": "Na, in h\u0101ti niya subay niyu di' hipagbukag ha manga tau in pagtabang niyu. Ampa kamu tungbasan sin Tuhan, Ama' niyu, amu in makaingat sin hinang niyu, amu in hinang wala' niyu piyaingat ha hisiyu-siyu tau."
                            },
                            {
                                "text": "   \u201cBang kamu mangarap pa Tuhan, ayaw kamu sumingud ha tau amu magpabaw'-baw' sadja nagtaat pa Tuhan, sagawa' di' magkugdan in kawl-piil nila iban sin lawm atay nila. Mabaya' sadja sila tumindug mangarap pa Tuhan duun ha manga langgal iban ha manga suli'pang sin manga d\u0101n supaya sila kakitaan sin manga tau. Matantu ku kaniyu bang sila yan sanglitun sin manga tau, amu da yan in tungbas nila. Wayruun na tungbas dugaing taymaun nila."
                            },
                            {
                                "text": "Sagawa' ku'nu-ku'nu kamu mangayu' duwaa pa Tuhan kadtu kamu pa lawm bilik, tambula niyu in lawang, ampa kamu pangarap pa Tuhan, Ama' niyu, amu in di' pagkakitaan. Unu-unu in hinang niyu amu in di' kakitaan sin m\u0101nusiya', kakitaan da sin Ama' niyu. Na, tungbasan niya tuud kamu."
                            },
                            {
                                "text": " \u201cBang kamu mangayu' duwaa pa Tuhan, ayaw kamu magpataud sin manga bichara wayruun da maana niya, biya' sin hinang sin manga tau amu in nagtutuhan sin dugaing dayn ha Tuhan tuud. Sawkat mahaba' in pagpangayu' nila duwaa, pangannal nila dungugun sila sin Tuhan."
                            },
                            {
                                "text": "Ayaw niyu tuud singuri in hinang nila, sabab kiyaingatan na sin Tuhan, Ama' niyu, in kagunahan niyu, minsan ha way pa kamu nakapangayu' kaniya."
                            },
                            {
                                "text": "Na, bang kamu mangarap pa Tuhan subay biya' ha ini in hibichara niyu: \u2018\u016a Ama' namu' ha surga', bang mayan lagguun sin m\u0101nusiya' in ng\u0101n mu mahasuchi."
                            },
                            {
                                "text": "Bang mayan ikaw na in mamarinta ha m\u0101nusiya' kat\u0101n. Bang mayan maagad d\u012b ha dunya in kabayaan mu, biya' sin ha surga', asal maagad in kabayaan mu."
                            },
                            {
                                "text": "Dihilan k\u0101mu' adlaw ini in kakaun kagunahan namu'."
                            },
                            {
                                "text": "Ampuna in manga dusa namu' biya' sin pagmaap namu' ha manga tau nakarusa k\u0101mu'."
                            },
                            {
                                "text": "Palayua kami dayn ha kasigpitan makapilad sin \u012bman namu' iban tampani kami dayn ha Saytan, amu in puunan sin kat\u0101n kang\u012ban.\u2019  (Na, biya' ha yan in suntuan sin pagpangayu' niyu duwaa pa Tuhan.) "
                            },
                            {
                                "text": "\u201cNa, pasal da isab sin pagmaap, bang niyu maapun in tau nakarusa kaniyu, na ampunun da kamu isab sin Tuhan, Ama' niyu ha surga'."
                            },
                            {
                                "text": "Sagawa' bang niyu di' maapun in tau nakarusa kaniyu, tantu di' da isab ampunun sin Ama' niyu in manga dusa niyu."
                            },
                            {
                                "text": "  \u201cIban bang kamu magpuasa, ayaw kamu magpadagbus, biya' nasususa kamu, biya' sin hinang sin manga tau magpabaw'-baw' sadja. Bang sila magpuasa, di' sila mama'mus iban di' sila magsudlay, ha supaya kaingatan sin tau sin nagpupuasa sila. Matantu ku kaniyu bang sila yan bantugun sin tau, amu da yan in tungbas nila. Wayruun na tungbas kanila marayaw ha adlaw sus\u016bngun."
                            },
                            {
                                "text": "Sagawa' in kamu, bang kamu magpuasa pama'mus kamu iban sudlaya in buhuk niyu,"
                            },
                            {
                                "text": "supaya kamu di' kakil\u0101han sin manga kaibanan sin nagpupuasa kamu. Amura in Tuhan, Ama' niyu, amu in di' pagkakitaan in makaingat sin hinang niyu. Unu-unu in hinang niyu amu in di' kakitaan sin tau, k\u012bkita' da sin Ama' niyu. Na, tungbasan niya tuud kamu."
                            },
                            {
                                "text": "   \u201cAyaw kamu magtaw' pangalta' d\u012b ha dunya, sabab kutkutun da sin kuuk, mahansul da sin gaha', takawn da sin sugarul."
                            },
                            {
                                "text": "G\u0101m pa kamu maghinang sin marayaw, ha supaya awn alta' niyu ha surga', sabab bang ha surga' in alta' niyu, di' makutkut sin kuuk, di' mahansul sin gaha', iban di' matakaw."
                            },
                            {
                                "text": "Karna' haunu-haunu in kiyabutangan sin pangalta' niyu, duun da isab in bimbang sin atay niyu."
                            },
                            {
                                "text": "   \u201cIn manga mata niyu amuna in biya' sapantun ilaw sin ginhawa-baran niyu. Bang in mata niyu marayaw, na awn kasawahan sin ginhawa-baran niyu."
                            },
                            {
                                "text": "Sagawa' bang in mata niyu bukun marayaw, na ha lawm katigidluman in ginhawa-baran niyu. Bang in ilaw ha ginhawa-baran niyu way sawa, makaluuy kamu. Katigidluman dakula' sa yan!"
                            },
                            {
                                "text": "   \u201cWayruun tau in makapagtag'\u012bpun ha duwa nakura', sabab bang duwa in nakura' sin tau, tantu kalasahan niya in hangka-tau, h\u0101ti karugalan niya in hambuuk. In hambuuk yan kahagarun niya tuud, sagawa' in hambuuk, di' niya asipun. Na biya' da isab h\u0101dtu, bang alta' in malabi tuud ha lawm atay niyu, na di' niyu maagad in kabayaan sin Tuhan hipahinang kaniyu."
                            },
                            {
                                "text": "   \u201cHangkan ini in hindu' ku kaniyu! Ayaw kamu magsusa ha pasal sin kabuhianan niyu, bang unu in kaunun iban inumun niyu, atawa magsusa sin pagtamung niyu. Karna' bukun ka mahalga' in kabuhi' ta dayn sin kakaun? Atawa bukun ka mahalga' in anggawta'-baran ta dayn sin tamungun?"
                            },
                            {
                                "text": "Kitaa niyu ba in manga manuk-manuk naglulupad. Di' sila magtanum iban di' mag'ani, iban di' magtaw' sin manga naani ha pagtataw'an nila. Malayngkan piyakakaun da isab sila sin Tuhan, Ama' niyu ha surga'. Na, bukun ka labi kamu m\u0101yu' mahalga' dayn sin manga manuk-manuk?"
                            },
                            {
                                "text": "Mayta', humaba' ka in umul niyu bang kamu magsusa?"
                            },
                            {
                                "text": " \u201cDamikkiyan da isab mayta' kamu magsusa sin pasal pagtamung niyu? Kitaa niyu ba in kasumping-sumpingan yan amu in timubu' isa-isa nila. Di' sila maghinang, iban di' sila maghablun sin tamungun nila."
                            },
                            {
                                "text": "Sagawa' baytaan ta kamu, minsan in pakayan hi Sultan Sulayman, amu in bantug tuud dayahan, di' da makaatu sin lingkat sin manga kasumpingan yan."
                            },
                            {
                                "text": "Tuhan da in magpatamung ha manga kaparangan amu in buhi' adlaw ini, sagawa' kunsum-ku'nisa mapatay da hirungul pa k\u0101yu. Bang piyatatamung sin Tuhan in manga kaparangan biya' ha yan, na amu pa isab in kamu in di' niya patamungun? Bukun pakarayaw mahugut in pangandul niyu pa Tuhan!"
                            },
                            {
                                "text": " \u201cHangkan sa ayaw kamu masusa bang dayn diin in pagkaun niyu atawa dayn diin in pag'inum niyu, iban pagtamung niyu."
                            },
                            {
                                "text": "Sabab mabiya' kamu sin manga tau amu in nagtutuhan sin dugaing dayn ha Tuhan tuud, amu in magsusa sadja sin manga kabuhianan nila. Unu-unu in kagunahan niyu kat\u0101n, kiyaiingatan da sin Tuhan, Ama' niyu, ha surga'."
                            },
                            {
                                "text": "G\u0101m mayan subay sadja Tuhan in papagbayaun niyu ha lawm atay niyu, iban subay niyu agarun in manga daakan niya, ampa niya hirihil kaniyu in unu-unu kagunahan niyu kat\u0101n."
                            },
                            {
                                "text": "Hangkan sa ayaw kamu masusa sin pasal sin sus\u016bngun. Sabab bang kamu magsusa pasal sin sus\u016bngun tumaud sadja in kasusahan niyu. In kasusahan niyu ha bihaun ayaw niyu na bangkati sin kasusahan niyu ha sus\u016bngun. "
                            }
                        ]
                    },
                    {
                        "verses": [
                            {
                                "text": "   \u201cAyaw kamu mangliling pa mang\u012b' sin hinang sin tau dugaing supaya isab kamu di' lilingun sin Tuhan butangan hukuman."
                            },
                            {
                                "text": "Sabab bang kamu mangliling pa mang\u012b' ha pagkahi niyu, na lilingun da isab kamu sin Tuhan butangan hukuman. Iban in kaagi niyu mangliling ha pagkahi niyu biya' da isab sin kaagi sin Tuhan mangliling kaniyu."
                            },
                            {
                                "text": "L\u012bliling niyu sadja pa mang\u012b' in kas\u0101an sin pagkahi niyu. Maingat niyu lilingun in kas\u0101an nila minsan sibi'-sibi' da, sagawa' di' niyu kaingatan lilingun in kas\u0101an niyu minsan da biya' laggu' unu. Amu in pag'iyanun kakitaan niyu in puling sibi'-sibi' ha lawm mata sin pagkahi niyu, sagawa' di' niyu kakitaan in puling malaggu' ha lawm mata niyu."
                            },
                            {
                                "text": "Di' kamu yan manjari. Mabaya' kamu mag'\u012bg sin puling ha mata sin pagkahi niyu, sin awn puling biya' laggu' h\u0101g ha lawm mata niyu."
                            },
                            {
                                "text": "In kamu yan lansuk ha guwa', bingit ha lawm. Magpabaw'-baw' sadja kamu marayaw. \u012agi niyu na muna in puling biya' laggu' h\u0101g dayn ha lawm mata niyu, ampa kamu makakita' marayaw um\u012bg sin puling sin pagkahi niyu.\u201d"
                            },
                            {
                                "text": "  Laung isab hi \u012asa, \u201cAyaw kamu magdihil sin unu-unu suchi ha manga iru', magb\u012bng da sila mangutkut kaniyu. Ayaw niyu tiluan in mussa' niyu pa manga babuy sabab giikan nila sadja iban pagtasak-tasakun."
                            },
                            {
                                "text": "   \u201cBang kamu mangarap pa Tuhan, pangayu'-ngayu' kamu, tantu dihilan kamu. Paglawag kamu, tantu makabaak kamu. Pagku'ku' kamu ha lawang, tantu ukaban kamu."
                            },
                            {
                                "text": "Hisiyu-siyu in mangayu' pa Tuhan tantu karihilan sadja, iban hisiyu-siyu in maglawag, tantu makabaak sadja sin piyaglawag niya. Iban hisiyu-siyu isab in kumu'ku' ha lawang, tantu kaukaban sadja siya."
                            },
                            {
                                "text": "In kamu manga tagaanak, bang in anak niyu mangayu' kakaun dihilan niyu ka siya batu?"
                            },
                            {
                                "text": "Atawa dihilan niyu ka in anak niyu h\u0101s bang in piyangayu' niya ista'?"
                            },
                            {
                                "text": "Na, minsan biya' diin in ng\u012b' niyu, maingat da isab kamu mangdihil sin unu-unu hikarayaw ha manga anak niyu. Na, amu pa ka isab in Tuhan, Ama' niyu ha surga', in di' maingat dumihil sin unu-unu marayaw kaniyu bang kamu mangayu' da kaniya?"
                            },
                            {
                                "text": " \u201cUnu-unu in kabayaan niyu hinangun sin pagkahi niyu kaniyu, amuna yan in subay niyu hinangun isab kanila. Amuna yan in h\u0101ti sin sara' piyanaug dayn kan Musa iban sin panghindu' sin manga nabi."
                            },
                            {
                                "text": "   \u201cLabay kamu ha lawang makiput, karna' in pagsus\u016bran pa narka' maluag iban in d\u0101n harap madtu landu' maluhay labayan. Mataud in tau nagpapanaw ha labayan yan."
                            },
                            {
                                "text": "Sagawa' in pagsus\u016bran harap pa surga' makiput, iban in d\u0101n labayan harap madtu landu' mahunit. Tiyu'-tiyu' da in tau makabatuk madtu."
                            },
                            {
                                "text": "   \u201cKamaya' kamu dayn ha manga tau amu in magpabaw'-baw' guru sin agama. Laung nila in hindu' nila dayn ha Tuhan iban miyamagad tuud sila sin daakan sin Tuhan. Sagawa' in bunnal niya in hindu' nila yan makamula ha manga tau. In sila yan panipu!"
                            },
                            {
                                "text": "Dayn ha manga hinang nila, kaingatan niyu sin in sila bukun bunnal guru sin agama. Sali' sila yan sin manga kahuy amu in kakil\u0101han dayn ha manga bunga nila. In sagbut tunukan di' mamunga anggul. Damikkiyan da isab in kahuy tunukan di' mamunga sin bungang-kahuy tina."
                            },
                            {
                                "text": "In kahuy marayaw, tantu in bunga niya marayaw da isab. In kahuy mang\u012b', tantu mang\u012b' da isab in bunga niya."
                            },
                            {
                                "text": "In kahuy masambu di' magbunga mang\u012b', iban in kahuy lanus di' magbunga marayaw."
                            },
                            {
                                "text": "Na sasuku' sin kahuy amu in di' magbunga marayaw, tantu pilaun ampa hilaruk pa lawm k\u0101yu."
                            },
                            {
                                "text": "Hangkan laung ku kaniyu, duun niyu kakil\u0101han in manga guru bukun bunnal dayn ha manga hinang nila."
                            },
                            {
                                "text": "   \u201cBukun kat\u0101n tau amu in sumabbut k\u0101ku' \u2018\u016a, Panghu'\u2019 in makatabuk sin karayawan dayn ha pamarinta sin Tuhan. Amu sadja in tau himihinang tuud sin daakan sin Tuhan, Ama' ku, ha surga' in makatabuk sin karayawan yan."
                            },
                            {
                                "text": "Bang dumatung na in adlaw paghukum ha manga m\u0101nusiya' mataud na tau in imiyan biya' ha ini. Laung nila k\u0101ku', \u2018\u016a Panghu', dayn ha kawasa sin ng\u0101n mu napasaplag namu' in bayta' kasabunnalan dayn ha Tuhan. Dayn ha kawasa sin ng\u0101n mu napaguwa' namu' in manga saytan dayn ha baran sin manga tau, iban dayn da isab ha kawasa sin ng\u0101n mu mataud nahinang namu' makainu-inu!\u2019"
                            },
                            {
                                "text": "Sakali in sambung ku kanila biya' ha ini, \u2018Di' ta kamu kakil\u0101han. \u012ag kamu dayn d\u012b, manga tau mang\u012b' tuud kamu yan!\u2019"
                            },
                            {
                                "text": "   \u201cNa, sasuku' sin tau nakarungug sin manga hindu' ku ini ampa nila kahagarun, biya' sila sapantun sin tau tagaakkal amu in naghinang b\u0101y. Nagpatindug siya sin b\u0101y niya ha lupa' matugas iban tiyambakan sin batu in manga h\u0101g niya."
                            },
                            {
                                "text": "Na, bang kugdanan in b\u0101y niya sin ulan matigda', iban sin dunuk dayn ha manga suba' iban sin hunus, di' malubu in b\u0101y niya sabab mahugut in kiyabutangan niya."
                            },
                            {
                                "text": " \u201cSagawa' hisiyu-siyu in tau nakarungug sin manga hindu' ku ini ampa di' magkahagad, biya' sila sapantun tau dupang naghinang sin b\u0101y niya nag'usuk ha lupa' mahablu'."
                            },
                            {
                                "text": "Bang kugdanan sin ulan matigda', sin dunuk dayn ha suba' iban sin hangin makusug, na in b\u0101y niya malubu, way tuud tabangan.\u201d"
                            },
                            {
                                "text": "  Pag'ubus hi \u012asa namichara pasal sin unu-unu kat\u0101n ini, sangat nainu-inu in manga tau natitipun sin kaagi niya nagnas\u012bhat,"
                            },
                            {
                                "text": "sabab in pagnas\u012bhat niya taga kawasa tuud dayn ha Tuhan. Bukun siya biya' sin manga guru sin sara' agama. "
                            }
                        ]
                    },
                    {
                        "verses": [
                            {
                                "text": "   Manjari lim\u016bd na hi \u012asa dayn ha taas b\u016bd-b\u016bd. Pagl\u016bd niya, mataud tuud tau imuurul kaniya."
                            },
                            {
                                "text": "Manjari awn hambuuk tau \u012bipul in miyawn kan \u012asa ampa simujud ha alupan niya, amu agi, \u201cTuwan, mapauli' mu aku bang mu kabayaan kaulian aku.\u201d"
                            },
                            {
                                "text": " Na biyutang hi \u012asa in lima niya pa tau \u012bipul sarta' imiyan siya, laung niya, \u201cKabayaan ku kaulian na in sakit mu. Lumanu' na in pais mu!\u201d Na, saruun-duun na\u012bg in ipul niya iban limanu' na in pais niya."
                            },
                            {
                                "text": "Sakali biyandaan siya hi \u012asa, laung niya \u201cIbut-ibut kaymu, ayaw kaw magbayta' minsan kansiyu pasal sin pagpauli' ku kaymu, sagawa' kadtu kaw magt\u016by pa imam ampa mu palilingan in baran mu kaniya. Pag'ubus, ampa kaw kadtu ungsud sin pagkulbanan amu in daakan hi Musa, ha supaya awn tanda' kakitaan sin manga tau kat\u0101n sin kiyaulian na kaw.\u201d"
                            },
                            {
                                "text": "   Manjari pagdatung hi \u012asa pa d\u0101ira Kapirnaum, awn hambuuk kapitan tau R\u016bm in miy\u0101k mawn kaniya, ampa nagmuhut-muhut nangayu' tabang kaniya."
                            },
                            {
                                "text": "Laung sin kapitan, \u201cTuwan, in daraakun ku nasasakit ha b\u0101y, di' makahibal iban kiyasasakitan tuud.\u201d"
                            },
                            {
                                "text": " Laung hi \u012asa, \u201cMadtu aku magpauli' sin sakit niya.\u201d"
                            },
                            {
                                "text": " \u201cAyaw na kaw madtu, Tuwan,\u201d in sambung sin kapitan kaniya. \u201cDi' aku t\u016bpun magpakadtu kaymu pa taas sin b\u0101y ku sabab labi in kawasa mu dayn k\u0101ku'! Malayngkan minsan kaw umiyan sadja dayn d\u012b, tantu kaulian na in daraakun ku didtu ha b\u0101y."
                            },
                            {
                                "text": "Kaingatan ku maagad in uldin mu, sabab in aku ini hambuuk da isab tau ha babaan sin kawasa sin manga nakura' ku, iban awn da isab manga sundalu ha babaan ku. Bang laung ku ha sundalu ku, \u2018Kadtu kaw\u2019, madtu siya. Bang laung ku ha hangka-tau, \u2018Kari kaw\u2019, mari siya. Bang laung ku ha \u012bpun ku, \u2018Hinanga ini\u2019, na magt\u016by niya hinangun.\u201d"
                            },
                            {
                                "text": " Na, nainu-inu tuud hi \u012asa pagdungug niya. Laung niya ha manga tau mataud imuurul kaniya, \u201cBaytaan ta kamu tuud, way aku nakalanggal hambuuk tau bangsa natu' Israil amu in biya' ha yan in kusug sin parachaya iban pangandul."
                            },
                            {
                                "text": "Matantu ku kaniyu bang tumindug na tuud in pamarinta sin Tuhan mataud tau ginis-ginisan bangsa dayn ha manga hula' ha subangan iban sadlupan in makapags\u0101w kaynda Ibrahim, Isahak, iban hi Ya'kub sin pagjamu ha lawm pamarintahan sin Tuhan."
                            },
                            {
                                "text": "Sumagawa' mataud tau bangsa Israil in di' makatabuk sin karayawan sin pamarinta sin Tuhan amu in bakas kiyasuku' kanila. Hilaruk na sila pa lawm narka' jahannam. Duun sila magtangis iban sumandal sin kasiksaan makalap.\u201d"
                            },
                            {
                                "text": "Sakali laung hi \u012asa ha kapitan \u201cUwi' na kaw madtu. Dayn ha sabab sin parachaya iban pangandul mu, hikarihil na kaymu in piyangayu' mu.\u201d  Sarta' in daraakun sin kapitan didtu ha b\u0101y kiyaulian na saruun-duun."
                            },
                            {
                                "text": "   Sakali limanjal na hinda \u012asa mawn pa b\u0101y hi Pitrus. Na, pags\u016bd nila pa b\u0101y, k\u012bta' hi \u012asa in ugangan babai hi Pitrus nagkukulang h\u012bhinglaw."
                            },
                            {
                                "text": "Kiyaputan hi \u012asa in lima sin babai, sarta' magt\u016by kiyaulian in hinglaw sin ugangan hi Pitrus. Na, nagbangun na siya ampa nagbutang pagkaun kan \u012asa."
                            },
                            {
                                "text": " Pagsadlup sin suga, mataud tau in diy\u0101 madtu kan \u012asa. Sasuku' sin tau siyus\u016bd saytan, piyaguwa' hi \u012asa kat\u0101n in manga saytan dayn ha lawm baran nila sin hambuuk lapal sadja, iban sasuku' sin nasasakit kiyaulian niya."
                            },
                            {
                                "text": "H\u012bnang niya in kat\u0101n ini ampa mabunnal in kiyabayta' hi Nabi Isayas ha lawm Kitab, amu agi, \u201cSiya in nakapauli' sin sakit natu', iban nakapalayu' sin manga sakit dayn k\u0101tu'.\u201d"
                            },
                            {
                                "text": "   Manjari pagkita' hi \u012asa sin mataud tau ha katilibut niya, diyaak niya in manga mulid niya, magsakap supaya sila makauntas pa hansipak hunasan."
                            },
                            {
                                "text": "Sakali awn hambuuk guru sara' agama miyawn kan \u012asa. Laung niya \u201cTuwan, magad aku kaymu minsan kaw pakain.\u201d"
                            },
                            {
                                "text": " In sambung hi \u012asa kaniya \u201cIn manga iru' talun awn lugal pag'uwian nila iban in kamanuk-manukan awn pugad paghali-halihan nila, sumagawa' in aku, amu in Anak M\u0101nusiya', wayruun tantu lugal pagt\u016bgan iban paghali-halihan ku.\u201d"
                            },
                            {
                                "text": " Awn isab hambuuk mulid hi \u012asa namung kaniya, amu agi, \u201cTuwan, pauwia naa aku magbalik pa b\u0101y. Bang ku hikakubul naa in ama' ku ampa aku mari magbalik magad kaymu.\u201d"
                            },
                            {
                                "text": " Sagawa' laung hi \u012asa kaniya, \u201cAgad na kaw k\u0101ku' bihaun iban ayaw na kaw mabimbang sin pasal yan, sabab in manga tau patay in pagtaat nila pa Tuhan, amu in mat\u016bp magkubul ha manga patay.\u201d"
                            },
                            {
                                "text": "   Sakali simakat na hi \u012asa pa taas kumpit asibi', ampa miyagad in manga mulid niya. Imuntas na sila sin dagat."
                            },
                            {
                                "text": "Bukun malugay magt\u016by himuyup in hangin makusug, agun-agun na sila malunud, sa'bu hi \u012asa natut\u016bg."
                            },
                            {
                                "text": "Sakali kiyadtu sin manga mulid niya hi \u012asa, ampa biyati'. Laung nila, \u201cTuwan, panabang na kaw. Magmula na kitaniyu!\u201d"
                            },
                            {
                                "text": " Na, laung hi \u012asa kanila, \u201cMayta' kamu miyuga' tuud? Kulang pakarayaw in pangandul niyu.\u201d Sakali nagbangun na siya ampa niya diyaak in hangin iban alun pahundungun. Na, saruun-duun magt\u016by liminaw tuud in hula'."
                            },
                            {
                                "text": " Magt\u016by in manga mulid niya kiyublaan. Agi nila, \u201cAy kaw naa, hisiyu baha' tuud in tau ini? Minsan in hangin iban alun magkahagad kaniya!\u201d"
                            },
                            {
                                "text": "   Pag'ubus yadtu dimunggu' na sila pa hansipak sin hunasan ha hula' sakup sin Gadara. Manjari awn duwangka-tau siyus\u016bd saytan duun. Naghula' sila ha lawm kakubulan. Landu' sila makabuga'-buga' hangkan wayruun maglabay dayn ha d\u0101n masuuk pa kanila. Sakali gimuwa' in duwangka-tau ini miy\u0101k kan \u012asa."
                            },
                            {
                                "text": "Saruun-duun magt\u016by sila nagsilawak, amu agi \u201cUnu in kabayaan mu k\u0101mu', ikaw amu in Anak Tuhan? Miyari ka kaw supaya kami binsanaun sin bukun pa waktu?\u201d"
                            },
                            {
                                "text": " Manjari ini awn manga babuy mataud nagbabaan didtu nagkakaun malayu'-layu' mawn kanila."
                            },
                            {
                                "text": "Sakali nangayu' junjung in manga saytan kan \u012asa, laung nila \u201cAndu' kailu, bang mu kami paguwaun, pakadtua kami pa lawm baran sin manga babuy yaun.\u201d"
                            },
                            {
                                "text": " \u201cKadtu na kamu,\u201d laung hi \u012asa. Sakali magt\u016by na gimuwa' in manga saytan dayn ha baran sin duwangka-tau lim\u012bn madtu pa manga baanan babuy, ampa na in baanan sin babuy limungtud dimagan dayn ha pangpang pa baba'. Nakat\u016by sila pa lawm dagat, iban naubus tuud sila nalu'mus."
                            },
                            {
                                "text": " Manjari in manga tau nag'iipat sin manga babuy magt\u016by dimagan madtu pa d\u0101ira, nanuysuy ha manga tau sin kat\u0101n kiyakitaan nila, iban sin pasal sin nahinang hi \u012asa ha duwangka-tau siyus\u016bd sin saytan."
                            },
                            {
                                "text": "Hangkan mataud tau dayn ha d\u0101ira in miyadtu miy\u0101k kan \u012asa, ampa sila nangayu' junjung kan \u012asa, bang mayan siya m\u012bg na dayn ha hula' nila."
                            }
                        ]
                    },
                    {
                        "verses": [
                            {
                                "text": "   Simakat na hi \u012asa pa taas kumpit asibi', ampa na sila imuntas pa hansipak hunasan harap madtu nagbing pa luggiya' d\u0101ira niya."
                            },
                            {
                                "text": "Didtu m\u0101n sila, awn diy\u0101 mawn kan \u012asa hambuuk tau nasasakit, nagpapatay in baran niya, kimukulang na sadja ha kulangan niya. Na, pagkita' hi \u012asa sin makusug in pangandul sin manga tau nagdar\u0101 ha n\u0101sakit, laung hi \u012asa ha tau nagpapatay in baran, \u201cAyaw kaw mabuga', Utu'! Iyampun na in manga dusa mu.\u201d"
                            },
                            {
                                "text": " Manjari ini awn manga guru sara' agama duun. In manga guru ini kaibanan naghuna'-huna', amu agi, \u201cUy, in tau ini namung pangkal pa Tuhan!\u201d"
                            },
                            {
                                "text": " Kiyaingatan hi \u012asa bang unu in p\u012bpikil nila. Laung hi \u012asa, \u201cMayta' mang\u012b' in ha lawm pikilan niyu?"
                            },
                            {
                                "text": "Ha pikil niyu, unu in maluhay hipamung ha tau, bang aku umiyan, \u2018Iyampun na in manga dusa mu.\u2019 Atawa umiyan ha tau nasasakit, \u2018Bangun kaw ampa kaw panaw?\u2019"
                            },
                            {
                                "text": "Na, dihilan ta kamu tanda' sin in aku amu in Anak M\u0101nusiya' awn kapatutan ku umampun sin dusa sin manga m\u0101nusiya'.\u201d Sakali laung hi \u012asa ha tau amu in nagpapatay in baran, \u201cUtu', bangun kaw mumusa in kulangan mu ampa kaw uwi' na!\u201d"
                            },
                            {
                                "text": " Sakali nagbangun na in tau yadtu, ampa siya miyanaw na minuwi'."
                            },
                            {
                                "text": "Na, miyuga' in manga tau nakakita'. Piyudji nila in Tuhan sin kawasa d\u012bhil niya pa m\u0101nusiya' maghinang sin biya' ha ini."
                            },
                            {
                                "text": "   Sakali min\u012bg na hi \u012asa dayn didtu. Ha sa'bu sila miyamanaw, k\u012bta' hi \u012asa in hambuuk mangangawa' sukay pa parinta, naglilingkud ha pustu pagkakawaan sukay. In ng\u0101n niya hi Matiyu. Laung hi \u012asa kaniya, \u201cKari kaw agad k\u0101ku' magguru.\u201d  Na, magt\u016by timindug hi Matiyu ampa miyagad kan \u012asa."
                            },
                            {
                                "text": " Ha sa'bu hi \u012asa iban sin manga mulid niya nagkakaun ha b\u0101y hinda Matiyu mataud mangangawa' sukay pa parinta iban manga kaibanan tau baldusa in miyawn limamud kanda \u012asa sim\u0101w nagkaun hangka-lamisahan."
                            },
                            {
                                "text": "Sakali k\u012bta' sin manga tau parhimpunan Parisi sin miyawn in manga tau ini sim\u0101w nagkaun. Na, nangasubu in manga tau Parisi ha manga mulid hi \u012asa, laung nila \u201cMayta' mags\u0101w magkaun in guru niyu iban sin manga mangangawa' sukay pa parinta iban sin manga tau baldusa?\u201d"
                            },
                            {
                                "text": " Diyungug hi \u012asa in pangasubu nila. Na, diyalil niya kaagi in sambung niya kanila, laung niya, \u201cIn manga tau way sakit di' magkagunahan mangungubat, amu da in magkagunahan mangungubat in manga tau nasasakit."
                            },
                            {
                                "text": "Kadtu kamu, h\u0101tiha niyu bang unu in maana sin kiyasulat ha Kitab, amu agi \u2018Bukun mahalga' k\u0101ku' in manga hayup hiungsud niyu pagkulbanan. Sagawa' in kabayaan ku tuud, bayng'ulungun kamu ha pagkahi niyu.\u2019 \u201d Laung isab hi \u012asa, \u201cIn maksud ku miyari pa dunya, bukun paagarun k\u0101ku' in manga tau, amu in imiyan, in sila mabuntul, sa' miyari aku supaya magad k\u0101ku' in manga tau baldusa (amu in biya' sapantun tau taga sakit).\u201d"
                            },
                            {
                                "text": "   Manjari awn manga mulid hi Yahiya amu in mangliligu' in miyawn kan \u012asa nangasubu. Laung nila, \u201cTuwan, in kami ini iban sin manga tau Parisi mawmu magpuasa, sagawa' in manga mulid mu di' tuud magpuasa. Mayta' baha'?\u201d"
                            },
                            {
                                "text": " Diyalil kaagi hi \u012asa in sambung niya kanila, laung niya, \u201cMasusa ka in manga luruk ha pagtiyaunan bang in pangantin usug masi yaun pa duun kanila? Tantu di'! Sagawa' dumatung da in waktu in pangantin usug kawaun na dayn kanila. Na, bang dumatung na in waktu yan in sila magpuasa na.\u201d"
                            },
                            {
                                "text": " Pag'ubus nagdalil hi \u012asa pasal sin panghindu' nakauna iban sin panghindu' niya. Laung niya, \u201cWayruun tau in magtupak sin p\u012bs-p\u012bs ba'gu pa tamungun daan, sabab in p\u012bs-p\u012bs ba'gu hipanupak kumungkung da, na g\u0101m mayan lumaggu' in gisi' ha tamungun."
                            },
                            {
                                "text": "Iban wayruun tau lumuun sin tubig anggul (biya' tuba'), amu in masi pa nagbubukal, pa luluunan pais hayup, amu in daan iban matugas na, sabab bang biya' h\u0101dtu in kaagi, na in luluunan pais hayup, amu in daan iban matugas na, tantu mabustak. Na, maasag na in tubig anggul iban magkang\u012b' na in luluunan pais hayup. Sa' in tubig anggul amu in ba'gu subay hiluun ha luluunan pais hayup ba'gu. Na, di' maluppas in tubig anggul iban sin luluunan niya.\u201d"
                            },
                            {
                                "text": "   Ha sa'bu hi \u012asa nagbibichara, awn hambuuk nakura' sin langgal in miyawn kaniya ampa simujud ha alupan niya. Laung niya kan \u012asa, \u201cTuwan, in anak ku babai hayn-duun sadja miyatay, sa' bang kaw magad k\u0101ku' ampa mu siya kaputan, tantu mabuhi' siya magbalik.\u201d"
                            },
                            {
                                "text": " Magt\u016by na hi \u012asa timindug ampa miyagad iban sin manga mulid niya ha tau nakura' sin langgal."
                            },
                            {
                                "text": " Sakali awn imuurul kan \u012asa hambuuk babai nasasakit giyuguwaan dugu', hangpu' tagduwa tahun na in lugay niya. Simuuk siya pa taykud hi \u012asa, ampa niya iyabut in duhul sin juba niya, sarang sadja dimaggut in lima niya."
                            },
                            {
                                "text": "Laung niya ha lawm atay niya, \u201cBang ku sadja kakamputan in juba niya, tantu kaulian aku.\u201d"
                            },
                            {
                                "text": " Kiyasayuhan hi \u012asa sarta' himundung siya, ampa siya himarap pa ulihan. Sakali k\u012bta' niya in babai. Laung niya kaniya, \u201cInda', ayaw kaw mabuga'! In kusug sin parachaya iban pangandul mu amu in nakauli' kaymu.\u201d Na, ha waktu da yadtu magt\u016by kiyaulian in babai."
                            },
                            {
                                "text": " Sakali limanjal na hi \u012asa pa b\u0101y sin tau nakura' sin langgal. Pags\u016bd niya pa b\u0101y k\u012bta' niya in manga magmumulsiku bang awn kamatayan iban sin manga tau nahihiluhala'."
                            },
                            {
                                "text": "Laung hi \u012asa, \u201cGuwa' kamu kat\u0101n! Wala' miyatay in bata' ini, sa' nat\u016bg sadja!\u201d Sakali piyagkatawahan hi \u012asa sin manga tau."
                            },
                            {
                                "text": "Pag'ubus, napaguwa' mayan in manga tau dayn ha lawm b\u0101y, miyadtu na hi \u012asa pa lawm bilik sin bata' ampa niya kiyamputan in lima sin bata'. Sakali nagbangun na in bata' babai."
                            },
                            {
                                "text": "Magt\u016by simaplag in suysuy pasal sin nahinang hi \u012asa pa katilingkal sin paghula'."
                            },
                            {
                                "text": "  Sakali gimuwa' na hi \u012asa dayn ha b\u0101y sin tau nakura' sin langgal ampa siya miyanaw. Ha sa'bu niya miyamanaw, awn duwa tau buta imuurul ha ulihan niya. Nag'uulang sila karuwa, amu agi, \u201cAndu', hambuuk panubu' hi Daud, kaulungi kami.\u201d"
                            },
                            {
                                "text": " Sampay hi \u012asa nakas\u016bd na pa lawm b\u0101y masi imuurul in duwa tau buta. Sakali iyasubu sila hi \u012asa, laung niya, \u201cNa, magkahagad tuud kamu sin kaulian ta kamu?\u201d  \u201cHuun, Tuwan,\u201d in sambung sin duwa buta."
                            },
                            {
                                "text": " Sakali, kiyaputan na hi \u012asa in mata nila karuwa, ubus laung niya kanila, \u201cNa, dayn ha sabab sin parachaya iban pangandul niyu, maawn in piyangayu' niyu.\u201d"
                            },
                            {
                                "text": "Na, saruun-duun da nagbalik in pangita' nila. Nag'ibut-ibut tuud hi \u012asa kanila, laung niya, \u201cAyaw kamu magsuysuy minsan kansiyu pasal ini!\u201d"
                            },
                            {
                                "text": " Sagawa' pag'\u012bg nila, nanuysuy da sila pa manga tau ha katilingkal sin paghula' yadtu pasal sin nahinang hi \u012asa kanila."
                            },
                            {
                                "text": "  Ha sasang s\u016bng na gumuwa' in duwangka-tau yadtu dayn didtu, awn na isab hambuuk tau diy\u0101 mawn kan \u012asa. In tau ini naumaw pasal siyus\u016bd siya saytan."
                            },
                            {
                                "text": "Sagawa' pagpaguwa' hi \u012asa sin saytan dayn ha baran niya magt\u016by da isab in tau yadtu nakabichara. Nahaylan in kat\u0101n tau nakakita', laung nila pakaniya-pakaniya \u201cDayn tagna' wala' kitaniyu nakakita' sin biya' ha ini d\u012b ha hula' sin bangsa natu' Israil.\u201d"
                            },
                            {
                                "text": " Sagawa' laung sin manga tau Parisi, \u201cNakura' sin manga Saytan sayan in nagdihil kaniya barakat pagpaguwa' sin manga saytan.\u201d"
                            },
                            {
                                "text": "  Manjari nalatag hi \u012asa in kat\u0101n d\u0101ira iban manga kawman ha paghula' yadtu. Nanghindu' siya ha manga langgal iban nagnas\u012bhat siya sin Bayta' Marayaw pasal sin pamarinta sin Tuhan. L\u0101gi' piyauli' niya in manga tau amu in nasasakit sin indaginis lamma iban sakit."
                            },
                            {
                                "text": "Pagkita' hi \u012asa sin baanan tau, landu' tuud siya limuuy kanila sabab ha lawm kasusahan sila iban wayruun makatabang kanila. Biya' sila sapantun manga bili-bili wayruun mag'iipat kanila."
                            },
                            {
                                "text": "Sakali laung hi \u012asa pa manga mulid niya, \u201cIn manga tau (mabaya' na magad ha hindu' sin Bayta' Marayaw) biya' sapantun manga bunga sin tiyanum, amu in t\u016bp na tuud pusuun, sagawa' hangkatiyu' da in magpupusu'."
                            },
                            {
                                "text": "Hangkan pangayu'-ngayu' kamu duwaa pa tagdapu sin uma, bang mayan siya magdaak mari manga tau tumabang magpusu' sin manga bunga sin tiyanum.\u201d "
                            }
                        ]
                    },
                    {
                        "verses": [
                            {
                                "text": "   Na, pag'ubus yadtu tiyawag hi \u012asa in hangpu' tagduwa mulid niya mawn kaniya ampa niya d\u012bhilan kat\u0101n sin kapatutan magpaguwa' saytan dayn ha baran sin tau iban manguli' sin sakit ginisan na."
                            },
                            {
                                "text": "Na, amuna ini in ng\u0101n sin hangpu' tagduwangka-tau kiyawakilan hi \u012asa: ha unahan hi Simun amu in pagng\u0101nan isab hi Pitrus, iban sin taymanghud niya hi Andariyas, ampa hi Ya'kub iban sin taymanghud niya hi Yahiya, amu in anak hi Sibidi."
                            },
                            {
                                "text": "Sumunu' hi Pilip iban hi Bartulumi, ampa hi Tumas iban hi Matiyu, amu in mangangawa' sukay pa parinta, ampa isab hi Ya'kub amu in anak hi Alpa. Sumunu' hi Tadiyus,"
                            },
                            {
                                "text": "ampa hi Simun amu in bantug simulang ha parinta R\u016bm. In hinapusan hi Judas, tau dayn ha Kiriyud, amu in manipu kan \u012asa."
                            },
                            {
                                "text": "   In hangpu' tagduwangka-tau ini diyaak hi \u012asa manaw. Ha way pa sila miyanaw biyandaan sila hi \u012asa, laung niya \u201cAyaw kamu madtu pa hula' sin manga tau bukun bangsa Yahudi atawa pa manga d\u0101ira sin manga tau Samariya."
                            },
                            {
                                "text": "Sagawa' kadtu kamu pa manga tau bangsa Israil, amu in biya' bili-bili nalalawa' dayn ha mag'iipat kanila."
                            },
                            {
                                "text": "Kadtu kamu magnas\u012bhat sin in pamarinta sin Tuhan masuuk na dumatung mari!"
                            },
                            {
                                "text": "Paulia niyu in manga nasasakit. Buhia niyu magbalik in manga tau patay. Paulia niyu in manga tau \u012bipul, iban paguwaa niyu in manga saytan dayn ha baran sin manga tau. Timayma' kamu dayn k\u0101ku' ha wayruun bayad. Na, pangdihil kamu ha wayruun da isab bayad."
                            },
                            {
                                "text": "Ayaw kamu magd\u0101 bulawan atawa pilak ha lawm bulsa niyu. Minsan pisita ayaw kamu magd\u0101."
                            },
                            {
                                "text": "Ayaw kamu isab dum\u0101 pagluluunan sin kapanyapan niyu atawa tamungun dugaing dayn sin ha baran niyu, atawa tawmpa' iban tungkud, sabab in maghihinang t\u016bp balanjaan sin manga tau piyaghulas-sangsaan niya."
                            },
                            {
                                "text": " \u201cBang kamu dumatung pa hambuuk d\u0101ira atawa hambuuk kawman, paglawag kamu tau amu in mabaya' gabanan niyu, h\u0101ti duun kamu humanti' kanila ha salugay niyu duun ha hula' yan."
                            },
                            {
                                "text": "Bang kamu sum\u016bd pa lawm b\u0101y sin tau pamung kamu, laung niyu, \u2018Bang mayan kamu ha lawm kasannyangan sadja.\u2019"
                            },
                            {
                                "text": "Manjari bang kamu taymaun sin tau ha lawm b\u0101y yan, na datungan sila sin kasannyangan amu in piyag'iyan niyu. Sagawa' bang sila di' tumayma' kaniyu, bawia niyu in kasannyangan yan dayn kanila."
                            },
                            {
                                "text": "Na bang awn manga tau ha b\u0101y iban d\u0101ira amu in di' tumayma' kaniyu atawa di' dumungug sin panghindu' niyu, \u012bg kamu dayn ha lugal yan. Paspasi niyu in bagunbun dayn ha siki niyu (ha supaya mapakita' niyu in tanda' sin di' sila t\u016bpun parulihun niyu)."
                            },
                            {
                                "text": "Baytaan ta kamu, bang ha adlaw paghukum na, mabuggat in hukuman hibutang sin Tuhan pa manga tau ha kawman yan. Labi pa in buggat niya dayn sin hukuman hibutang pa manga tau ha d\u0101ira Sudum iban d\u0101ira Gumura,\u201d (amu in manga tau bakas tanyag in kang\u012ban nila)."
                            },
                            {
                                "text": "   \u201cDungug kamu,\u201d laung hi \u012asa. \u201cYari kamu s\u016bng daakun ku pa manga tau. Biya' kamu sapantun bili-bili pakadtuun pa lawm baanan iru' talun amu in mangangaun kanila. Hangkan subay kamu taga akkal tuud iban subay mabuntul tuud in lawm atay niyu."
                            },
                            {
                                "text": "Jaga kamu, sabab ha waktu sus\u016bngun awn manga tau sumaggaw kaniyu ampa kamu hiungsud pa lawm lima sin manga manghuhukum, iban lubakan kamu sin manga tau duun ha lawm manga langgal."
                            },
                            {
                                "text": "Mar\u0101 da isab kamu pa alupan sin manga gubnul iban manga sultan supaya hukumun sabab in kamu agad k\u0101ku'. Na, bang kamu mar\u0101 na madtu, makabayta' na kamu kanila iban pa manga tau kaibanan, amu in bukun bangsa Yahudi, pasal sin Bayta' Marayaw pasal sin pamarinta sin Tuhan."
                            },
                            {
                                "text": "Bang kamu hisampay na pa paghuhukuman ayaw kamu masusa bang unu in hibichara niyu atawa bang biya' diin in kaagi niyu mamichara."
                            },
                            {
                                "text": "Sabab in lapal hibichara niyu bukun dayn ha lawm pamikil niyu, sa' dayn ha R\u016b sin Tuhan, Ama' niyu, amu in mamichara sin manga kabtangan gumuwa' dayn ha simud niyu."
                            },
                            {
                                "text": " \u201cHa waktu sus\u016bngun maggaus na in magtalianak. Hitukbal sin tau in taymanghud niya hipapatay, iban hitukbal da isab sin ama' in anak niya hipabunu' iban umatu na in anak ha maas nila iban hipapatay nila in maas nila."
                            },
                            {
                                "text": "Na, kamu isab manga mulid ku, karugalan kamu sin tau kat\u0101n sabab in kamu agad k\u0101ku'. Sagawa' hisiyu-siyu in sumandal sin manga kasigpitan iban kabinsanaan yan sampay pa kahinapusan, tantu malappas da siya."
                            },
                            {
                                "text": "Bang kamu binasahun nila ha hambuuk d\u0101ira, paguy kamu pa dugaing d\u0101ira. Baytaan ta kamu, ha di' niyu pa malatag kat\u0101n nas\u012bhatan in manga d\u0101ira ha hula' natu' ini Israil, in aku amu in Anak M\u0101nusiya', magbalik na mari pa dunya."
                            },
                            {
                                "text": " \u201cWayruun anak mulid mataas dayn ha guru nila. Damikkiyan da isab wayruun tindug in makawasa dayn ha nakura' niya."
                            },
                            {
                                "text": "Hangkan subay magsukul in mulid makasibu' ha guru niya, iban subay magsukul in tindug mabiya' sin nakura' niya. Na, bang in aku amu in nakura' sin manga tindug ku tiyawag nila nakura' sin saytan, na luba' pa in kamu manga tindug ku in di' tawagun nila sin manga ng\u0101n mang\u012b'!"
                            },
                            {
                                "text": "   \u201cHangkan sa ayaw kamu mabuga' ha manga tau. Karna' unu-unu in tiyatapuk tantu gumuwa' da. Unu-unu isab in l\u012blibun tantu kaingatan da."
                            },
                            {
                                "text": "Unu-unu in hibayta' ku kaniyu ha katigidluman subay niyu hibayta' magbalik ha kasawahan, iban unu-unu in kiyahagas-hagas kaniyu, subay niyu hipamahalayak pa kat\u0101n m\u0101nusiya'."
                            },
                            {
                                "text": "Ayaw kamu mabuga' ha manga makapatay sin baran niyu sa' di' makapatay sin nyawa niyu, sagawa' subay Tuhan in kabugaan niyu, sabab siya in makasiksa' sin baran iban nyawa niyu ha lawm narka'."
                            },
                            {
                                "text": "Pikila niyu ba in manga manuk-manuk asibi' yan, biya' wayruun tuud halga' nila. Mab\u012b ta duwa, hambuuk s\u012bn. Malayngkan, wayruun da isab minsan hambuuk manuk-manuk in mahulug pa lupa' bang bukun kabayaan sin Tuhan, Ama' niyu."
                            },
                            {
                                "text": "Na, damikkiyan in kamu minsan in taud sin buhuk ha \u016b niyu naiitung kat\u0101n sin Tuhan."
                            },
                            {
                                "text": "Hangkan sa, ayaw kamu mabuga', sabab labi kamu m\u0101yu' mahalga' dayn ha manga manuk-manuk minsan pila in taud nila."
                            },
                            {
                                "text": "   \u201cHisiyu-siyu in magsabunnal ha katauran tau sin agad siya k\u0101ku', magsabunnal da isab aku ha alupan sin Tuhan, Ama' ku ha surga', sin in siya agad k\u0101ku'."
                            },
                            {
                                "text": "Sagawa' hisiyu-siyu in mamaylu ha katauran tau, sin bukun siya agad k\u0101ku', mamaylu da isab aku ha alupan sin Tuhan, Ama' ku ha surga', sin bukun siya agad k\u0101ku'."
                            },
                            {
                                "text": "   \u201cAyaw kamu magpikil sin in pagkari ku pa dunya nakar\u0101 kasannyangan, sabab aku in nakalingug ha manga m\u0101nusiya'. Aku in nahinang puun-sabab sin pagsagga' iban pagbunu' sin manga tau."
                            },
                            {
                                "text": "Dayn ha pasal ku in magtalianak magsagga'-siyaggai. In anak usug sumagga' ha ama' niya iban in anak babai sumagga' ha ina' niya. Dayn ha pasal ku in ugangan babai, sumagga' ha ugangan niya isab babai."
                            },
                            {
                                "text": "In mahinang umbul hambuuk banta sin tau amuna in manga lahasiya' niya."
                            },
                            {
                                "text": " \u201cHisiyu-siyu in malasa ha ama' niya atawa ha ina' niya labi dayn sin lasa niya k\u0101ku', na di' siya t\u016bpun magad k\u0101ku'. Damikkiyan hisiyu-siyu in malasa ha anak niya usug atawa babai, labi dayn sin lasa niya k\u0101ku', na di' siya t\u016bpun magad k\u0101ku'."
                            },
                            {
                                "text": "Iban hisiyu-siyu in mabaya' magad k\u0101ku' subay siya mangaku sin kat\u0101n haggut-pasu' minsan siya mapatay ha pasal ku. Bang bukun da, na di' siya t\u016bpun magad k\u0101ku'."
                            },
                            {
                                "text": "Hisiyu-siyu in ma\u016bg ha kabuhi' niya amu in magpikil sadja sin kabayaan niya, tantu mapatay da siya. Sa' hisiyu-siyu in di' ma\u016bg ha kabuhi' niya minsan siya mapatay ha pasal ku, tantu makabaak siya kabuhi' salama-lama."
                            },
                            {
                                "text": "   \u201cHisiyu-siyu in tumayma' kaniyu, tiyayma' nila da isab aku, iban hisiyu-siyu in tumayma' k\u0101ku', tiyayma' nila da isab in nagpakari k\u0101ku' pa dunya."
                            },
                            {
                                "text": "Bang awn tau kiyawakilan sin Tuhan magnas\u012bhat mawn pa manga tau, hisiyu-siyu in tumayma' kaniya sabab-karna' kiyawakilan siya sin Tuhan, makas\u0101w sila sin tungbas hirihil pa tau yan amu in kiyawakilan sin Tuhan. Damikkiyan da isab bang awn tau mabuntul makakawn pa manga tau, hisiyu-siyu in tumayma' kaniya sabab tau mabuntul siya, awn isab bahagi' niya sin tungbas sin tau mabuntul yan."
                            },
                            {
                                "text": "Baytaan ta kamu, minsan dakuman tubig hagpay in hipanghulmat niyu ha hambuuk tau agad k\u0101ku', tantu tungbasan da kamu. Minsan tau way guna niya, apabila siya agad k\u0101ku', in tau manghulmat kaniya tantu tungbasan da siya pa marayaw.\u201d "
                            }
                        ]
                    },
                    {
                        "verses": [
                            {
                                "text": "   Pag'ubus hi \u012asa nagdaak ha hangpu' tagduwa mulid niya, min\u012bg na siya dayn didtu. Miyanaw siya dayn ha hambuuk kawman pa hambuuk kawman ha paghula' yadtu nanghindu' iban nagnas\u012bhat."
                            },
                            {
                                "text": " Na, sa'bu ha lawm kalabusu hi Yahiya amu in Mangliligu', kiyarungugan niya bang unu in hinang sin Almasi. Sakali diyaak niya in manga mulid niya kaibanan madtu kan \u012asa mangasubu."
                            },
                            {
                                "text": "N\u0101kawn mayan sila kan \u012asa, laung nila, \u201cTuwan, baytai kami kunu'. Ikaw na ka in piyag'iyan hi Yahiya amu in dumatung mari atawa awn pa huwat-huwatun namu' dumatung dugaing dayn kaymu?\u201d"
                            },
                            {
                                "text": " In sambung hi \u012asa kanila, laung niya, \u201cBalik na kamu iban baytai niyu hi Yahiya sin manga k\u012bkita' iban diyurungug niyu!"
                            },
                            {
                                "text": "In tau bakas buta, makakita' na; in bakas pingka', makapanaw na mabuntul; in manga tau bakas \u012bipul, malanu' na in baran nila; in bakas bisu, makarungug na; sampay tau miyatay, nabuhi' na nagbalik; iban piyagnanas\u012bhat na in Bayta' Marayaw ha manga miskin."
                            },
                            {
                                "text": "Na, hisiyu-siyu in di' maghawal-hawal mangandul k\u0101ku', mak\u016bg-makuyag tuud siya.\u201d"
                            },
                            {
                                "text": " Ha sasang sin manga mulid hi Yahiya s\u016bng na muwi', namichara na hi \u012asa pa manga tau mataud natitipun sin pasal hi Yahiya. Laung niya, \u201cHa waktu miyadtu kamu kimita' kan Yahiya didtu ha hula' paslangan mahunit paghulaan, unu in hiyuwat-huwat niyu kakitaan didtu? Hambuuk tau ka siya amu in magpinda-pinda in pikilan biya' sin dahun parang mar\u0101 sin hangin madtu mari? Tantu bukun."
                            },
                            {
                                "text": "Unu baha' in piyagkita' niyu madtu? Hambuuk tau ka amu in nagtatamung sin maharga'? Tantu bukun. In tau nagtatamung biya' ha yan naghuhula' ha lawm astana'."
                            },
                            {
                                "text": "Baytai niyu aku tuud, unu in kiyadtu niyu k\u012bta'? Hambuuk nabi? Bunnal hambuuk siya nabi, sagawa' in kiyakitaan niyu mataas m\u0101yu' dayn ha manga kaibanan nabi."
                            },
                            {
                                "text": "Sabab hi Yahiya in piyag'iyan sin Kitab, amu agi sin Tuhan, \u2018Pakadtuun ku in kiyawakilan ku muna dayn kaymu ha supaya maparayaw niya in d\u0101n labayan mu.\u2019 \u201d "
                            },
                            {
                                "text": "Laung hi \u012asa ha manga tau, \u201cBaytaan ta kamu tuud. Wayruun pa m\u0101nusiya' dayn sin tagna' kaawn sin m\u0101nusiya' in labi mataas dayn kan Yahiya amu in Mangliligu'. Sagawa' in tau kat\u0101n ha lawm pamarintahan sin Tuhan sampay pa manga tau amu in bukun mataas in hinang, mataas sila dayn kan Yahiya."
                            },
                            {
                                "text": "Dayn ha waktu timagna' hi Yahiya nagnas\u012bhat sampay pa adlaw ini, mataud tau in simulay nagtuyu'-tuyu' umingat pasal sin pamarinta sin Tuhan."
                            },
                            {
                                "text": "Sampay pa waktu gimuwa' hi Yahiya, in kat\u0101n nabi iban sin sara' piyanaug dayn kan Musa namayta' pasal sin pamarinta sin Tuhan."
                            },
                            {
                                "text": "Nagbayta' isab in hambuuk nabi sin dumatung hi Ilyas pa dunya. Na, bang kamu mabaya' magkahagad sin bayta' sin manga nabi, hi Yahiya ini amuna hi Ilyas piyag'iyan sin manga nabi."
                            },
                            {
                                "text": "Na, sasuku' sin kamu nakarungug, dunguga niyu tuud in biyayta' ku yan kaniyu.\u201d "
                            },
                            {
                                "text": "Laung hi \u012asa, \u201cUnu in hikapagsawpama ku pasal sin addat sin manga tau ha masa ini? Na, biya' sila manga bata'-bata' naglilingkud ha halaman tabu'. In hangka-tumpuk bata'-bata' gumasud pa dugaing ha hansipak, laung nila,"
                            },
                            {
                                "text": "\u2018Magpangalay-pangalay kitaniyu.\u2019 Na in sambung sin kaibanan bata'-bata', laung nila, \u2018Di' kami mabaya'.\u2019 Sakali laung sin ha hansipak, \u2018Maglugu'-lugu' kitaniyu makaulung-ulung.\u2019 Na, in sambung isab sin kaibanan, laung nila, \u2018Di' kami mabaya'.\u2019 Biya' da isab ha yan in manga tau masa ini. (Wayruun unu-unu makasulut kanila.)"
                            },
                            {
                                "text": "In hi Yahiya mahumu di' magkaun, magpuasa sadja siya, iban di' siya mag'iinum sin unu-unu makahilu. Sakali laung sin manga tau, \u2018Siyus\u016bd siya sin saytan.\u2019"
                            },
                            {
                                "text": "Ampa in aku, amu in Anak M\u0101nusiya', magkaun iban mag'inum. Sakali laung sin manga tau, \u2018Kitaa niyu ba in tau yan. Dahal tuud iban mag'iinum. Magbagay iban tau mangangawa' sukay pa parinta iban sin manga baldusa kaibanan!\u2019 Sagawa'\u201d laung hi \u012asa, \u201cdi' da maunu minsan niyu di' kabayaan in hinang namu' kay Yahiha karna' in kasabunnalan sin ingat dayn ha Tuhan kakitaan da ha manga hinang amu in biya' bunga niya.\u201d"
                            },
                            {
                                "text": "   Manjari piyag'amahan hi \u012asa in manga tau naghuhula' ha manga kawman amu in kiyapakitaan niya sin manga mu'jijat nahinang niya, sabab wala' sila nagtawbat sin manga dusa nila."
                            },
                            {
                                "text": "Laung hi \u012asa kanila, \u201cAndu', in kamu yan manga tau Kurasin iban sin tau Bitsayda. Di' hikasipat in kasusahan niyu ha sus\u016bngun! Sabab mayta'? Mataud mu'jijat bakas piyakita' kaniyu, sagawa' wala' niyu da iyasip. Malayngkan bang in manga mu'jijat yan napakita' muna ha manga tau ha d\u0101ira Tirus iban ha d\u0101ira Sidun, tantu magt\u016by sila magsulug badju' karut, iban magbutang abu pa \u016b nila, tanda' sin pagtawbatan nila na in dusa nila!"
                            },
                            {
                                "text": "Baytaan ta kamu, bang ha adlaw paghukum na ha manga m\u0101nusiya', mabuggat in hukuman hibutang sin Tuhan kaniyu. Labi pa in buggat niya dayn sin hukuman hibutang pa manga tau Tirus iban manga tau Sidun."
                            },
                            {
                                "text": "Na, in kamu isab manga tau Kapirnaum, nagbantug-bantug kamu sin makasampay kamu pa surga'. Sagawa' narka' in sampayan niyu. Bang in manga mu'jijat amu in piyakita' duun kaniyu kiyapakita' nakauna ha manga tau ha d\u0101ira Sudum, tantu sampay bihaun masi nam\u0101n duun in d\u0101ira Sudum!"
                            },
                            {
                                "text": "Na, baytaan ta kamu, bang ha adlaw paghukum na ha manga m\u0101nusiya', mabuggat pa in hukuman hibutang sin Tuhan kaniyu dayn sin hukuman hibutang niya ha manga tau Sudum,\u201d (amu in manga tau bakas tanyag in kang\u012ban nila)."
                            },
                            {
                                "text": "   Pag'ubus piyag'amahan hi \u012asa in manga tau yadtu, nangarap siya pa Tuhan. Laung niya, \u201c\u016a Ama' ku, ikaw da in makapagbaya' sin unu-unu kat\u0101n ha langit iban dunya! Magsukul tuud aku kaymu, sabab in piyaglimbung mu dayn ha tau taga ingat sampay taga pangadji', amuna in piyah\u0101ti mu ha manga tau awam."
                            },
                            {
                                "text": "Na, in yan mattan tuud, Ama' ku, sabab biya' ha yan in kabayaan mu maawn.\u201d"
                            },
                            {
                                "text": " Pag'ubus ampa namichara hi \u012asa pa manga tau, laung niya, \u201cKiyarihil na k\u0101ku' sin Ama' ku in unu-unu kat\u0101n. Wayruun makaingat tuud k\u0101ku' luwal da in Ama' ku. Damikkiyan da isab wayruun makaingat tuud ha Ama' ku luwal da aku, amu in Anak niya, iban sin manga tau amu in miyaksud ku paingatun."
                            },
                            {
                                "text": " \u201cKari kamu sasuku' sin kamu amu in kiyabubuggatan maghinang sin hinang daakan sin agama iban kiyasisigpitan sin kasusahan, ampa ku dihilan kasannyangan in lawm atay niyu."
                            },
                            {
                                "text": "Pagguru kamu k\u0101ku' iban kahagara niyu in panghindu' ku, sabab marayaw aku iban mababa' in pangatayan ku. Dayn duun kamu makabaak kasannyangan."
                            },
                            {
                                "text": "Sabab in panghindu' ku kaniyu maluhay agarun. In daakan ku amu in hipatanggung ku kaniyu, magaan da.\u201d "
                            }
                        ]
                    },
                    {
                        "verses": [
                            {
                                "text": "   Manjari pag'ubus yadtu, sa'bu adlaw Sabtu', amu in adlaw paghali-hali iban pagpudji pa Tuhan sin manga Yahudi, in hi \u012asa iban sin manga mulid niya limabay dayn ha lawm uma. Sakali nangutul bunga sin tiyanum (biya' lupa p\u0101y), in manga mulid niya, ampa nila kiyaun sabab hiyapdi' na sila."
                            },
                            {
                                "text": "Pagkita' sin manga Yahudi pagtawagun Parisi sin hinang nila, laung nila kan \u012asa, \u201cUy, langgal sara' sin agama in h\u012bnang sin manga mulid mu sabab adlaw paghali-hali iban pagpudji pa Tuhan adlaw ini!\u201d"
                            },
                            {
                                "text": " Laung hi \u012asa kanila, \u201cMayta', wala' niyu ka nabacha ha lawm Kitab in h\u012bnang hi Daud iban sin manga tau niya ha waktu hiyapdi' sila?"
                            },
                            {
                                "text": "Sim\u016bd sila pa lawm B\u0101y sin Tuhan ampa sila kimaun sin kakaun bakas iyungsud pa Tuhan. In h\u012bnang nila langgal sara' sin agama, sabab amura manga imam in makajari kumaun sin kakaun bakas iyungsud pa Tuhan."
                            },
                            {
                                "text": "Iban wala' niyu ka nabacha ha lawm Kitab Tawrat sin in manga imam maghinang da ha lawm sin B\u0101y sin Tuhan sakahaba' adlaw paghali-hali iban pagpudji pa Tuhan, minsan da langgal sara' in maghinang ha adlaw yan? Sagawa' wala' sila nakarusa."
                            },
                            {
                                "text": " \u201cNa, ini in hibayta' ku kaniyu. Awn d\u012b bihaun kaniyu in labi in kawasa dayn ha sara' agama."
                            },
                            {
                                "text": "Awn Parman sin Tuhan kiyasulat ha lawm Kitab, amu agi, \u2018Bukun mahalga' k\u0101ku' in manga hayup hiungsud niyu pagkulbanan, sagawa' in kabayaan ku tuud, bayng'ulungun kamu ha pagkahi niyu.\u2019 Na, bang niyu kiyah\u0101tihan tuud in maana sin himum\u016bngan yan\u201d laung hi \u012asa, \u201cwala' niyu na biyutangan hukuman in tau amu in bunnal wala' nakarusa."
                            },
                            {
                                "text": "(In manga mulid ku wala' nakarusa sabab) in Anak M\u0101nusiya' amu in makapagbaya' umiyan bang unu in mapatut hinangun ha adlaw paghali-hali iban pagpudji pa Tuhan.\u201d"
                            },
                            {
                                "text": "   Manjari limanjal na hi \u012asa sin panaw niya. Miyadtu siya sim\u016bd pa lawm langgal."
                            },
                            {
                                "text": "Duun ha lawm langgal awn hambuuk tau nakukumay in lima niya. Iban awn da isab duun manga tau amu in mabaya' manglawag dusa kan \u012asa ha supaya nila siya katuntutan. Laung nila, \u201cMakajari ka ha sara' sin agama natu' magpauli' ha nasasakit ha adlaw paghali-hali iban pagpudji pa Tuhan atawa di'?\u201d"
                            },
                            {
                                "text": " In sambung hi \u012asa, laung niya, \u201cBang sawpama awn hambuuk bili-bili niyu ampa mahulug pa lawm lungag ha waktu adlaw paghali-hali iban pagpudji pa Tuhan di' niyu ka kawaun dayn ha lawm lungag in bili-bili?"
                            },
                            {
                                "text": "In tau labi maharga' dayn sin bili-bili! Hangkan wayruun ng\u012b' niya ha lawm sara' agama bang kamu huminang sin marayaw ha pagkahi niyu ha adlaw paghali-hali iban pagpudji pa Tuhan.\u201d"
                            },
                            {
                                "text": "Sakali namung hi \u012asa ha tau nakukumay in lima niya, laung niya, \u201cHunata in buktun mu.\u201d  Na, hiyunat na sin tau pikuk in buktun niya. Saruun-duun miyuntul nagbalik in buktun niya biya' da isab sin hansipak buktun niya."
                            },
                            {
                                "text": "Na, gimuwa' dayn ha lawm langgal in manga Parisi ampa sila nag'isun bang biya' diin in kapatay nila kan \u012asa."
                            },
                            {
                                "text": "  Sakali nakarungug mayan hi \u012asa sin isun sin manga Parisi, min\u012bg siya dayn ha lugal yaun. Pag'\u012bg niya, mataud tau in miyurul kaniya. Napauli' niya in kat\u0101n nasasakit,"
                            },
                            {
                                "text": "sagawa' \u012bbut-ibutan niya tuud in manga tau napauli' niya di' pasuysuyun sin pasal niya pa manga tau (ha supaya siya di' mabantug pa manga tau)."
                            },
                            {
                                "text": "Na in manga h\u012bnang niya yan nakarihil kamakbulan sin Parman sin Tuhan kiyasulat hi Nabi Isayas ha lawm Kitab, amu agi,"
                            },
                            {
                                "text": "\u201cYari in daraakun nap\u012b' ku, siya in kalasahan ku iban makasulut tuud siya sin atay ku. Paruunun ku kaniya in R\u016b ku, bat niya mapamahalayak in pasal sin kabuntulan sin hukuman ku ha m\u0101nusiya' kat\u0101n."
                            },
                            {
                                "text": "Sumagawa' di' siya dum\u0101 maglugat atawa mamahit bang siya mamichara ha manga tau iban di' siya magbichara matanug ha manga kar\u0101n-d\u0101nan."
                            },
                            {
                                "text": "Mahanunut siya ha manga tau mahuka' in pangandul nila pa Tuhan, iban tiyatabang niya in hisiyu-siyu mangandul kaniya. Iban di' tuud siya dumuhung sampay di' niya mapatanyag tuud in kasabunnalan iban mapapanaw in kabuntulan sin hukuman sin Tuhan."
                            },
                            {
                                "text": "Siya da in hiyuhuwat-huwat kapangandulan sin m\u0101nusiya' kat\u0101n.\u201d"
                            },
                            {
                                "text": "   Manjari pag'ubus yadtu awn hambuuk tau siyus\u016bd saytan diy\u0101 mawn kan \u012asa. In tau ini nabuta iban naumaw sabab siyus\u016bd siya saytan. Sagawa' napaguwa' hi \u012asa in saytan dayn ha lawm baran sin tau ini, hangkan makakita' iban makabichara na siya."
                            },
                            {
                                "text": "Na, nahaylan tuud in manga tau nangingita'-ngita' duun. Laung nila, \u201cSiya na baha' ini in Almasi, hambuuk panubu' hi Daud?\u201d"
                            },
                            {
                                "text": " Pagdungug sin manga Parisi sin bichara sin manga tau, simambung sila, laung nila, \u201cMapaguwa' niya in manga saytan dayn ha manga tau siyus\u016bd saytan sabab dihilan siya barakat hi Bilsibul, amu in Nakura' sin manga Saytan, huminang sin biya' ha yan.\u201d"
                            },
                            {
                                "text": " Sagawa' kiyaingatan hi \u012asa bang unu in ha lawm pamikil nila, hangkan, piyamungan niya sila, laung niya, \u201cBang in manga tau ha hambuuk hula' nababahagi', nagdurugaing-dugaing agaran iban magbunu'-biyunui, na, in hula' yan di' lumugay magkang\u012b' da. Damikkiyan bang in manga tau hangka-kawman atawa maglahasiya' magsagga'-siyaggai, na di' lumugay kumang\u012b' da sila."
                            },
                            {
                                "text": "Na, hangkan bang sawpama bat dayn ha Saytan Puntukan in barakat ku magpaguwa' ha manga saytan, na h\u0101ti niya magkuntara in Saytan Puntukan iban sin manga tindug niya l\u0101gi' di' lumugay kumang\u012b' na sila!"
                            },
                            {
                                "text": "Na, in agi niyu hi Bilsibul in nagdihil k\u0101ku' barakat magpaguwa' sin manga saytan. Na, bang bunnal in agi niyu yan, na hisiyu baha' isab in nagdihil barakat ha manga tindug niyu magpaguwa' saytan? In manga tindug niyu amuna in mamayta' sin kas\u0101an sin pamikil niyu!"
                            },
                            {
                                "text": "Tantu in barakat ku magpaguwa' saytan bukun dayn ha Saytan Puntukan, sabab in yan nahinang ku dayn ha kusug sin R\u016b sin Tuhan. Na, amu yan in tanda' magpakita' kaniyu sin in pamarinta sin Tuhan yari na d\u012b bihaun kaniyu.\u201d"
                            },
                            {
                                "text": " (Diyalil hi \u012asa in Saytan Puntukan pa hambuuk tau makusug.) Laung niya, \u201cWayruun tau makas\u016bd manglangpas pa lawm b\u0101y sin hambuuk tau makusug bang siya di' kahukutan naa muna. Na, bang siya kahukutan na, makawa' na in unu-unu kat\u0101n ha lawm b\u0101y niya."
                            },
                            {
                                "text": " \u201cHisiyu-siyu in bukun agad k\u0101ku', in siya yan kimukuntara k\u0101ku', iban hisiyu-siyu in di' tumabang k\u0101ku' magtipun magpatibuuk ha manga tau, bat sila masuku' sin Tuhan, biya' niya da piyulak-palik in manga tau."
                            },
                            {
                                "text": "Hangkan, baytaan ta kamu, in kat\u0101n dusa iban pamung mang\u012b' pa Tuhan sin manga tau, ampunun da sin Tuhan, sagawa' hisiyu-siyu in mamung sin mang\u012b' ha R\u016b sin Tuhan, di' siya ampunun sin Tuhan."
                            },
                            {
                                "text": "L\u0101gi', hisiyu-siyu in mamung mang\u012b' k\u0101ku', amu in Anak M\u0101nusiya', ampunun da siya sin Tuhan. Sagawa' hisiyu-siyu in mamung sin mang\u012b' ha R\u016b sin Tuhan, di' siya maampun kasaumulan."
                            },
                            {
                                "text": "   \u201cBiya' sawpama sin hambuuk kahuy, bang in kahuy yan marayaw, tantu in bunga niya marayaw da isab. Damikkiyan, bang in kahuy bukun marayaw, in bunga niya bukun da isab marayaw. Karna' kaingatan taniyu dayn ha bunga niya bang in kahuy yan marayaw atawa bukun."
                            },
                            {
                                "text": "In kamu yan panipu tuud! Asal wayruun sa yan marayaw hikabichara niyu sabab asal mang\u012b' in lawm pamikil niyu. Karna' unu-unu in ha lawm pamikil sin tau amura isab in hikabichara niya."
                            },
                            {
                                "text": "Sabab in tau marayaw, in hinang iban bichara niya marayaw da isab, sabab marayaw in ha lawm pamikil niya. Sagawa' in tau mang\u012b', in hinang iban bichara niya mang\u012b' da isab, sabab mang\u012b' in ha lawm pamikil niya."
                            },
                            {
                                "text": " \u201cNa, ini in hibayta' ku kaniyu. Bang dumatung na in adlaw paghukum ha manga m\u0101nusiya', in tau kat\u0101n subay mamayta' pasal sin manga kat\u0101n bichara wayruun kap\u016bsan bakas kiyapamung nila."
                            },
                            {
                                "text": "Sabab in hukuman hibutang sin Tuhan kanila kawaun dayn ha manga bichara kiyapamung nila, ampunun na ka sila atawa siksaun.\u201d"
                            },
                            {
                                "text": "   Pag'ubus namung in manga guru sin sara' agama iban sin manga Parisi, laung nila, \u201cTuwan, mabaya' kami kumita' hambuuk mu'jijat dayn kaymu amu in tanda' sin barakat mu.\u201d"
                            },
                            {
                                "text": " Sagawa' in sambung hi \u012asa, laung niya, \u201cIn manga tau sin masa bihaun ini landu' tuud mang\u012b' iban miyutas na dayn ha Tuhan! Mabaya' kamu kumita' mu'jijat tanda' sin barakat ku, sagawa' di' ta kamu pakitaun unu-unu mu'jijat, luwal da amu in mu'jijat biya' sin barakat kimugdan kan Nabi Yunus sin masa nakauna yadtu."
                            },
                            {
                                "text": "Karna' in hi Yunus nat\u016bn sin ista' dakula', iban t\u016by d\u016bm, t\u016by adlaw siya ha lawm tiyan sin ista' dakula'. Damikkiyan, in amu in Anak M\u0101nusiya', ha sus\u016bngun ha lawm t\u016by d\u016bm-adlaw duun siya ha lawm kubul."
                            },
                            {
                                "text": "Na, bang dumatung na in adlaw paghukum sin Tuhan ha manga m\u0101nusiya' kat\u0101n, in manga tau dayn ha hula' Niniba manaksil da kaniyu. Sabab in sila, pagdungug nila sin nas\u012bhat hi Yunus, magt\u016by sila nagkahagad iban nagtawbat sin manga dusa nila. Na, baytaan ta kamu, awn d\u012b bihaun in labi pa mataas dayn kan Yunus!"
                            },
                            {
                                "text": "Iban duun da isab ha adlaw paghukum ha manga m\u0101nusiya', in hambuuk pangiyan dayn ha hula' Siba manaksil da isab kaniyu. Sabab in siya minsan malayu' in hula' niya miyadtu siya dimungug sin manga hindu' marayaw hi Sultan Sulayman. Na, baytaan ta kamu, awn d\u012b bihaun in labi pa marayaw manghindu' dayn kan Sulayman! "
                            },
                            {
                                "text": "   \u201cNa, bang in saytan makaguwa' na dayn ha lawm baran sin tau, manglunsulan na yan ha hula' paslangan mahunit paghulaan, lumawag lugal paghali-halihan niya, sa' di' siya makab\u0101k lugal."
                            },
                            {
                                "text": "Na, mamung na in saytan pa baran niya, laung niya, \u2018Magbalik na aku pa lawm baran sin tau bakas kiyabutangan ku.\u2019 Pags\u016bd niya magbalik, k\u012bta' niya wayruun dugaing nakasubli kaniya ha lawm baran sin tau, l\u0101gi' malanu' iban mahawan in lawm niya."
                            },
                            {
                                "text": "Na, gumuwa' siya magbalik, ampa siya dumangin pitu saytan labi pa mang\u012b' dayn kaniya, ubus ampa sila sum\u016bd pa lawm baran sin tau. Na, bang sila makas\u016bd na kat\u0101n, in kah\u0101lan sin tau yan magduruhun in ng\u012b' dayn sin nakauna hambuuk da in saytan ha lawm baran niya. Na, biya' da isab ha yan in kumugdan ha manga tau mang\u012b' ha masa bihaun ini.\u201d"
                            },
                            {
                                "text": "   Ha sa'bu hi \u012asa nanghihindu' ha manga tau n\u0101kawn in ina' niya iban manga taymanghud niya usug. Duun sila timindug ha guwa' ampa sila nagpar\u0101 lapal sin mabaya' sila dum\u0101 magbichara kan \u012asa."
                            },
                            {
                                "text": "Na, awn hambuuk tau namayta' kan \u012asa, laung niya, \u201cTuwan, in ina' mu iban manga taymanghud mu yaun nagtitindug ha guwa'. Mabaya' sila dum\u0101 magbichara kaymu.\u201d"
                            },
                            {
                                "text": " Simambung hi \u012asa, laung niya, \u201cBukun sadja sila in manga taymanghud iban ina' ku.\u201d"
                            },
                            {
                                "text": "Sarta' timudlu' siya pa manga mulid niya ampa siya namung laung niya, \u201cMinsan in sila ini manga taymanghud iban ina' ku da."
                            },
                            {
                                "text": "Sabab hisiyu-siyu in magkahagad huminang sin kabayaan sin Tuhan, Ama' ku ha surga', in siya yan taymanghud ku usug-babai iban ina' ku.\u201d "
                            }
                        ]
                    },
                    {
                        "verses": [
                            {
                                "text": "   Sin adlaw da yadtu nanaug hi \u012asa dayn ha b\u0101y yadtu, ampa siya miyadtu pa higad dagat. Duun siya limingkud nagnas\u012bhat ha manga tau."
                            },
                            {
                                "text": "Mataud tuud tau in miyawn nagtipun dumungug sin nas\u012bhat niya. Hangkan simakat siya pa taas kumpit asibi' ampa siya limingkud nagnas\u012bhat. Ampa in manga tau duun ha higad daplakan dimurungug kaniya."
                            },
                            {
                                "text": "Na, mataud in niyas\u012bhat niya ha manga tau iban diyalil niya kaagi in pagnas\u012bhat niya.  Laung niya, \u201cAwn yaun hambuuk tau miyadtu nagtanum binhi' pa uma niya."
                            },
                            {
                                "text": "In kaagi niya nagtanum, siyabud niya in manga binhi'. In kaibanan binhi' nahulug pa labayan. Na pagkawn sin manga manuk-manuk nakaun in manga binhi'."
                            },
                            {
                                "text": "In kaibanan binhi' nahulug pa lupa' mabatu iban hangkatiyu' da in lupa' niya. Na, hangkaray' da timubu' in manga binhi' sabab mababaw da in lupa' niya."
                            },
                            {
                                "text": "Sumagawa' kiyapasuan mayan suga nangluyluy in tiyanum sabab bukun malawm in gamut niya."
                            },
                            {
                                "text": "In kaibanan binhi' nahulug pa lupa' tiyutubuan sin manga kasagbutan matunuk. Pagtubu' sin manga binhi', tiya'lung sin manga sagbut matunuk."
                            },
                            {
                                "text": "Na, in kaibanan binhi' nahulug pa lupa' marayaw. Hangkan jimatu in tubu' nila iban nagbunga marayaw. In bunga sin kaibanan landu' tuud mataud, in kaibanan mataud, ampa in kaibanan sarang-sarang in taud sin bunga niya.\u201d"
                            },
                            {
                                "text": " Na, mahuli dayn duun, laung hi \u012asa, \u201cIn sasuku' sin kamu nakarungug, dunguga niyu tuud in biyayta' ku yan kaniyu.\u201d"
                            },
                            {
                                "text": "   Sakali miyawn kan \u012asa in manga mulid niya ampa nangasubu kaniya. Laung nila, \u201cMayta' ha sakaba' kaw magnas\u012bhat dalilun mu pa manga isturi malawm in maana niya?\u201d"
                            },
                            {
                                "text": " Simambung hi \u012asa, laung niya, \u201cIn kamu yan kiyarihilan na ingat iban pangh\u0101ti pasal sin kah\u0101lan sin pamarinta sin Tuhan, amu in bakas l\u012blibun dayn ha pikilan sin m\u0101nusiya'! Sagawa' in manga tau yan wala' kiyarihilan sin ingat iban pangh\u0101ti pasal yan."
                            },
                            {
                                "text": "Karna' hisiyu-siyu in magparachaya tuud ha hindu' diyungug nila, na s\u016bngan sin Tuhan in pangh\u0101ti nila, iban maglabi-labihan in hirihil kanila. Sagawa' hisiyu-siyu in wayruun parachaya nila, minsan in maniyu'-tiyu' ingat iban pangh\u0101ti nila kawaan da dayn kanila."
                            },
                            {
                                "text": "Hangkan ku dalilun in pagnas\u012bhat ku pa manga isturi malawm in maana niya sabab sin manga tau amu in way baya' nila magad sin hindu' ku. Hangkan amu in pag'iyanun minsan sila imaatud di' nila kakitaan iban minsan sila dimurungug di' nila kah\u0101tihan."
                            },
                            {
                                "text": "Na, nabunnal tuud in kiyabayta' hi Nabi Isayas ha lawm Kitab, amu agi, \u2018In manga tau ini dimurungug, sagawa' wayruun baya' nila hum\u0101ti, imaatud sila, sagawa' di' nila kitaun tuud marayaw."
                            },
                            {
                                "text": "Dayn ha sabab matugas in atay nila, hiyuhulat nila in taynga nila, iban p\u012bpirung nila in mata nila. Sabab bang bukun biya' ha yan in hinang nila, tantu makakita' in mata nila, makarungug in taynga nila, makah\u0101ti in pamikil nila iban magbalik in atay nila k\u0101ku',\u2019 laung sin Tuhan, \u2018ampa ku ampunun in manga dusa nila.\u2019 \u201d"
                            },
                            {
                                "text": " Na, laung hi \u012asa ha manga mulid niya, \u201cIn manga kamu yan masukud tuud, sabab in manga kakitaan iban karungugan niyu kah\u0101tihan niyu!"
                            },
                            {
                                "text": "Na, baytaan ta kamu, mataud manga nabi iban manga tau suku' sin Tuhan sin masa nakauna yadtu in mabaya' tuud kumita' sin manga k\u012bkita' niyu bihaun, sagawa' wala' nila k\u012bta'. Iban mabaya' tuud sila dumungug sin manga diyurungug niyu bihaun, sagawa' wala' nila diyungug.\u201d"
                            },
                            {
                                "text": "   \u201cNa, dungug kamu tuud ampa niyu kah\u0101tihan in maana sin dalilan pasal sin tau nagtanum."
                            },
                            {
                                "text": "In manga tau nakarungug sin Bayta' Marayaw pasal sin pamarinta sin Tuhan, sagawa' di' nila kah\u0101tihan, amuna in biya' sapantun sin manga binhi' iban sin d\u0101n labayan kiyahulugan nila. Na, pagkawn sin Saytan, amu in puunan sin kat\u0101n kang\u012ban, maagaw dayn ha lawm atay nila in hindu' sin Bayta' Marayaw."
                            },
                            {
                                "text": "In manga binhi' iban sin lupa' mabatu kiyahulugan nila amuna in biya' sapantun sin manga tau timayma' iban pagk\u016bg-kuyag pagdungug nila na mayan sin Bayta' Marayaw pasal sin pamarinta sin Tuhan."
                            },
                            {
                                "text": "Sagawa' di' maggamut in hindu' sin Bayta' Marayaw ha lawm atay nila, iban hangkaray' da in tatasan nila. Hangkan bang sila datungan na kasusahan atawa kabinsanaan, sabab sin pagtayma' sin hindu' sin Bayta' Marayaw, magt\u016by nila butawanan na in pangandul nila ha Tuhan."
                            },
                            {
                                "text": "In manga binhi' iban sin lupa' kiyahulugan nila, amu in tiyutubuan sin sagbut matunuk, amuna in biya' sapantun sin manga tau nakarungug sin Bayta' Marayaw pasal sin pamarinta sin Tuhan, sagawa' masi sila magsusa sin manga palih\u0101lan d\u012b ha dunya iban malabi ha atay nila in manga alta'. Hangkan maluppas sadja in karayawan makapabuntul sin kawl-piil nila amu in makawa' nila dayn ha hindu' sin Bayta' Marayaw. In sila yan biya' da sapantun tiyanum di' magbunga."
                            },
                            {
                                "text": "Ampa in manga binhi' iban sin lupa' marayaw kiyahulugan nila amuna in biya' sapantun sin manga tau nakarungug sin Bayta' Marayaw pasal sin pamarinta sin Tuhan iban kiyah\u0101tihan nila sabab nagkahagad sila sin hindu'. Hangkan sum\u016bng in dayaw sin kawl-piil nila. In kaibanan landu' tuud dumayaw, in kaibanan isab dumayaw tuud, ampa in kaibanan sarang-sarang in dayaw nila.\u201d"
                            },
                            {
                                "text": "  Manjari nagnas\u012bhat na isab hi \u012asa kanila, diyalil niya kaagi. Laung niya, \u201cIn hantang sin pamarinta sin Tuhan hikadalil ta pa kah\u0101lan sin pagtanum iban pag'ani sin tiyanum. Biya' ha ini in hantang niya. Awn hambuuk tau nagtanum binhi' marayaw ha uma niya."
                            },
                            {
                                "text": "Sakali, hambuuk d\u016bm ha sa'bu natut\u016bg na in tau kat\u0101n, miyawn in banta sin tau yaun pa uma ampa niya tiyanuman sagbut ha daig piyagtanuman sin binhi', ubus ampa siya min\u012bg."
                            },
                            {
                                "text": "Na, timubu' mayan in binhi' sarta' timagna' na namunga, timubu' da isab in manga sagbut."
                            },
                            {
                                "text": " \u201cNa, namayta' in hambuuk daraakun mawn pa tagdapu sin uma. Laung niya, \u2018Tuwan, in binhi' tiyanum ha uma mu marayaw. Sagawa' mayta' baha' awn timutubu' sagbut duun ha yaun?\u2019"
                            },
                            {
                                "text": " \u201cSimambung in tagdapu sin uma, laung niya, \u2018Kahinangan sa yan sin banta ku.\u2019  \u201cLaung sin manga daraakun niya, \u2018Mabaya' kaw, Tuwan, larutun namu' in manga sagbut?\u2019"
                            },
                            {
                                "text": " \u201cSimambung in tagdapu, laung niya, \u2018Ayaw, sabab bang kamu maglarut sin manga sagbut gana-gana maagad niyu malarut in manga batangan sin tiyanum ku."
                            },
                            {
                                "text": "Pas\u0101ri niyu na magdungan magtubu' in tiyanum ku iban sin sagbut sampay dumatung in waktu sin pag'ani. Na, bang maabut na in pag'ani, baytaan ku dakuman in manga mag'aani hipalarut muna in manga sagbut, baggutun ampa sunugun. Pag'ubus ampa nila anihun in manga bunga sin tiyanum ku iban hitaw' pa lawm sin buriga ku.\u2019 \u201d"
                            },
                            {
                                "text": "   Na, pag'ubus yadtu diyalil na isab hi \u012asa in pamarinta sin Tuhan pa hambuuk bigi sibi'-sibi' tuud. Laung niya, \u201cIn hantang sin pamarinta sin Tuhan hikadalil ta pa kah\u0101lan sin pagtubu' iban pagsambu sin hambuuk bigi sibi'-sibi' tuud tiyanum sin tau ha lupa' niya."
                            },
                            {
                                "text": "In bigi ini landu' tuud asibi', sagawa' bang tumubu', lumaggu' tuud yan dayn ha kat\u0101n jambangan. Mahinang yan hambuuk kahuy dakula', pagtapuan yan sin manga manuk-manuk iban pagpugaran nila in manga sanga niya.\u201d"
                            },
                            {
                                "text": "   Pag'ubus yadtu diyalil na isab hi \u012asa in pamarinta sin Tuhan pa pasulig. Laung niya, \u201cIn pagsaplag sin pamarinta sin Tuhan hikadalil ta ha pasulig, amu in hilamud sin babai pa t\u016bngka-tupung tirigu, ampa muskag in addun.\u201d"
                            },
                            {
                                "text": "   Dalilun hi \u012asa in pagnas\u012bhat niya ha manga tau mataud. Di' siya magnas\u012bhat kanila unu-unu bang bukun dalil kaagi."
                            },
                            {
                                "text": "Na, dayn duun nabunnal tuud in Parman sin Tuhan kiyasulat sin hambuuk nabi ha lawm Kitab, amu agi, \u201cDalilun ku bang aku magbichara kanila. Baytaan ku sila pasal sin manga unu-unu, amu in l\u012blibun dayn sin tagna' kapapanjari sin dunya.\u201d"
                            },
                            {
                                "text": "  Pag'ubus hi \u012asa nagnas\u012bhat ha manga tau mataud, min\u012bg na siya ampa siya sim\u016bd pa lawm b\u0101y. Miyurul in manga mulid niya kaniya ampa siya iyasubu, laung nila, \u201cTuwan, baytai kami bang unu in h\u0101tihan sin dalilan pasal sin sagbut.\u201d"
                            },
                            {
                                "text": " Simambung hi \u012asa, laung niya, \u201cIn amu in Anak M\u0101nusiya', amuna in diyalil tau nagtanum sin binhi' marayaw."
                            },
                            {
                                "text": "In uma amuna in lawm dunya ini. H\u0101ti in binhi' marayaw amuna in manga tau agad ha pamarinta sin Tuhan. Ampa in manga sagbut amuna in manga tau agad ha Saytan, amu in puunan sin kat\u0101n kang\u012ban."
                            },
                            {
                                "text": "Ampa in banta sin tau amu in nagtanum sin sagbut, amuna in Iblis. In waktu sin pag'ani, amuna in waktu kahinapusan sin masa ha dunya. In manga tau mag'aani amuna in manga mal\u0101ikat."
                            },
                            {
                                "text": " \u201cNa, in manga tau agad ha Iblis, in sila yan mabiya' da isab sin manga sagbut. Tipunun sila ampa da'pugan sin k\u0101yu bang maabut na in waktu kahinapusan sin masa ha dunya."
                            },
                            {
                                "text": "In amu in Anak M\u0101nusiya', bang dumatung na in waktu kahinapusan sin masa ha dunya, daakun niya na in manga mal\u0101ikat mawn pa pagparintahan sin Tuhan kumawa' ha manga tau amu in nakar\u0101 ha manga pagkahi nila m\u0101nusiya' huminang sin manga makarusa iban na sin kat\u0101n tau amu in naghihinang mang\u012b'."
                            },
                            {
                                "text": "Hipatipun niya sila kat\u0101n ampa niya sila hipalaruk pa lawm narka' jahannam. Duun sila magtangis iban sumandal sin kasiksaan makalap."
                            },
                            {
                                "text": "Sagawa' in manga tau suku' sin Tuhan magsahaya sila biya' sin si'nag sin suga didtu ha lawm pagparintahan sin Tuhan. Na, sasuku' sin kamu nakarungug, dunguga niyu tuud in biyayta' ku yan kaniyu!\u201d"
                            },
                            {
                                "text": "  (Pag'ubus nagbichara na isab hi \u012asa hambuuk dalil pasal sin alta' tiyatapuk. Laung niya,) \u201cIn hantang sin pamarinta sin Tuhan biya' sapantun sin kah\u0101lan sin hambuuk tau makab\u0101k alta' liyulubung ha lawm lupa'. Kumuyag tuud siya iban hilubung niya magbalik in alta', ampa siya muwi' magdagang sin kat\u0101n unu-unu niya. Pag'ubus ampa siya magbalik mam\u012b sin lupa' piyaglubungan niya sin alta' kiyabaakan niya."
                            },
                            {
                                "text": "  \u201cDamikkiyan, in hantang sin pamarinta sin Tuhan, biya' da isab yan sapantun sin kah\u0101lan sin hambuuk tau naglalawag mam\u012b sin mussa' marayaw."
                            },
                            {
                                "text": "Bang siya makab\u0101k na sin mussa' marayaw tuud magt\u016by niya hipagdagang in unu-unu niya kat\u0101n, ampa niya b\u012bhun in mussa'."
                            },
                            {
                                "text": "  \u201cDamikkiyan, in hantang sin pamarinta sin Tuhan hikadalil ta pa kah\u0101lan sin paglaya ista'. Hilaruk sin manga mag'iista' in laya pa lawm dagat, ampa makakawa' sin ginisan ista'."
                            },
                            {
                                "text": "Bang mahipu' na in laya sin ista' utungun na sin manga mag'iista' ampa d\u0101hun pa higad daplakan. Didtu mayan ha higad daplakan p\u012bun nila na in manga ista'. In ista' marayaw hibutang nila pa lawm ambung ampa in manga ista' mang\u012b' hibugit nila."
                            },
                            {
                                "text": "Na, biya' tuud ha yan in kumugdan ha manga tau bang maabut na in kahinapusan sin masa ha dunya, numaug na in manga mal\u0101ikat magtipun sin manga m\u0101nusiya' kat\u0101n. Pag'ubus, ampa nila kandihun in manga tau mang\u012b' dayn ha manga tau marayaw."
                            },
                            {
                                "text": "In manga tau mang\u012b' hilaruk nila pa lawm narka' jahannam. Duun sila magtangis iban sumandal sin kasiksaan makalap.\u201d"
                            },
                            {
                                "text": "  Na, iyasubu hi \u012asa in manga mulid niya, laung niya, \u201cKah\u0101tihan niyu na ka in kat\u0101n kiyabichara ku yan kaniyu?\u201d  \u201cHuun Tuwan,\u201d in sambag sin manga mulid niya."
                            },
                            {
                                "text": " Na, simambung hi \u012asa, laung niya, \u201cNa, pagga niyu yan kiyah\u0101tihan na, hisiyu-siyu in guru sin sara' agama amu in agad na ha pamarinta sin Tuhan, in siya yan mabiya' sapantun hambuuk tau taga b\u0101y hipu' sin ginis-ginisan mahalga' manga kapanyapan daan iban ba'gu.\u201d"
                            },
                            {
                                "text": "   Manjari naubus mayan in pagnas\u012bhat hi \u012asa labay dayn ha bichara dalil, minuwi' na siya."
                            },
                            {
                                "text": "Nagbalik siya madtu pa kawman luggiya' hulaan niya, ampa siya nagnas\u012bhat ha manga kalanggalan didtu. Nahaylan in manga tau nakarungug sin pagnas\u012bhat niya. Laung nila, \u201cHawnu baha' nakawa' sin tau yan in manga ingat niya iban sin barakat niya huminang sin manga mu'jijat yan?"
                            },
                            {
                                "text": "Bukun ka siya in anak sin hambuuk karpintiru? Iban bukun ka in ina' niya hi Mariyam, iban in manga taymanghud niya hinda Ya'kub, Yusup, Simun iban hi Jahud?"
                            },
                            {
                                "text": "Bukun ka in manga taymanghud niya babai yari hangka-kawman taniyu? H\u0101in niya baha' nakawa' in manga kat\u0101n ingat niya yan?\u201d"
                            },
                            {
                                "text": "Na, siyulak siya sin manga tau Nasarit.  Sakali laung hi \u012asa kanila, \u201cIn hambuuk nabi liyalaggu' hawnu-hawnu hula'. Sagawa' ha luggiya' hula' niya di' siya lagguun iban in manga lahasiya' iban manga tau hangka-kawman niya di' manglaggu' kaniya.\u201d"
                            },
                            {
                                "text": "Hangkan bukun mataud in mu'jijat h\u012bnang hi \u012asa duun ha luggiya' hula' niya sabab di' magkahagad in manga tau duun kaniya. "
                            }
                        ]
                    },
                    {
                        "verses": [
                            {
                                "text": "   Ha waktu yadtu hi Hirud amu in namamarinta ha hula' Jalil, nakarungug sin kabantugan pasal sin manga hinang hi \u012asa."
                            },
                            {
                                "text": "Laung niya ha manga wajil niya, \u201cIn tau yan amuna tuud hi Yahiya Mangliligu' amu in nabuhi' nagbalik. Hangkan na in tau yan taga barakat huminang sin manga mu'jijat.\u201d"
                            },
                            {
                                "text": " Hangkan hi Hirud nakapamung biya' ha yan sabab biya' ha ini in isturi mayta' niya piyapatay hi Yahiya Mangliligu'.  In hi Hirud nagbabaya' iban sin ipag niya hi Hirudiya, asawa sin taymanghud niya hi Pilip. Sakali daran siya biyabaytaan hi Yahiya, amu agi, \u201cBukun mapatut asawahun mu in ipag mu.\u201d Na, diyugalan hi Hirud. Hangkan, piyasaggaw niya ampa niya piyahukutan hi Yahiya, ubus ampa niya piyaj\u012bl."
                            },
                            {
                                "text": " Hangkan hi Hirud nakapamung biya' ha yan sabab biya' ha ini in isturi mayta' niya piyapatay hi Yahiya Mangliligu'.  In hi Hirud nagbabaya' iban sin ipag niya hi Hirudiya, asawa sin taymanghud niya hi Pilip. Sakali daran siya biyabaytaan hi Yahiya, amu agi, \u201cBukun mapatut asawahun mu in ipag mu.\u201d Na, diyugalan hi Hirud. Hangkan, piyasaggaw niya ampa niya piyahukutan hi Yahiya, ubus ampa niya piyaj\u012bl."
                            },
                            {
                                "text": "Na, dayn ha pasal yan, mabaya' niya tuud hipapatay hi Yahiya, sagawa' mabuga' siya ha manga Yahudi, sabab in hi Yahiya ini \u012btung hambuuk nabi sin manga Yahudi."
                            },
                            {
                                "text": " Manjari hambuuk adlaw naglami-lami, nagpajamu hi Hirud hipagsa'bu sin adlaw kapag'anak kaniya. Na, nagbayla in anak budjang hi Hirudiya piyanghulmat kan Hirud. Kiyasulutan tuud hi Hirud sin pagbayla niya."
                            },
                            {
                                "text": "Hangkan jiyanjian niya in anak budjang hi Hirudiya, laung niya, \u201cYari in tau kat\u0101n saksi' sin hirihil ku kaymu in unu-unu pangayuun mu k\u0101ku'.\u201d"
                            },
                            {
                                "text": " Na, in budjang asal biyaytaan sin ina' niya, hipapangayu' kan Hirud papunggulan in \u016b hi Yahiya Mangliligu'. Laung sin budjang kan Hirud, \u201cDihilan bihaun k\u0101ku' in \u016b hi Yahiya Mangliligu'. Pabutangan ha talam.\u201d"
                            },
                            {
                                "text": " Nasusa in sultan pagdungug niya sin piyangayu' sin budjang. Sagawa' pagga siya nakajanji' ha budjang ha alupan sin manga tau luruk, magt\u016by siya nag'uldin hipaparihil in piyangayu' sin budjang."
                            },
                            {
                                "text": "Hangkan piyapunggulan niya in \u016b hi Yahiya didtu ha lawm j\u012bl."
                            },
                            {
                                "text": "Pag'ubus, ampa biyutang in \u016b hi Yahiya ha talam ampa d\u012bhil pa budjang. Ubus ampa diy\u0101 sin budjang madtu pa ina' niya."
                            },
                            {
                                "text": "Sakali miyawn in manga mulid hi Yahiya kimawa' sin bangkay niya ampa nila kiyubul. Pag'ubus ampa sila miyadtu namayta' kan \u012asa."
                            },
                            {
                                "text": "   Na, nakarungug mayan hi \u012asa sin pasal yan, min\u012bg siya dayn ha hula' yaun. Simakat siya pa kumpit asibi' ampa siya miyadtu isa-isa niya pa hula' wayruun tau naghuhula'. Kiyaingatan mayan sin manga tau bang piyakain siya, imurul in manga tau kaniya, nagpanaw sadja."
                            },
                            {
                                "text": "Pagnaug hi \u012asa dayn ha kumpit asibi', k\u012bta' niya in manga tau mataud. Limuuy tuud siya ha manga tau iban piyauli' niya in manga taga sakit."
                            },
                            {
                                "text": " Pagga s\u016bng na mar\u016bm, miyawn in manga mulid hi \u012asa kaniya. Laung nila, \u201cTuwan, masuuk na mar\u016bm in hula', ampa in hula' ini wayruun tau naghuhula' d\u012b. Marayaw pa pakadtuun mu in manga tau ini pa manga l\u016bngan masuuk mam\u012b sin kakaun nila.\u201d"
                            },
                            {
                                "text": " In sambag hi \u012asa, laung niya, \u201cMinsan sila di' na m\u012bg dayn d\u012b. Kamu na in dumihil kakaun kanila.\u201d"
                            },
                            {
                                "text": " Laung sin manga mulid niya, \u201cIn kakaun natu' ini amura lima tinapay iban duwa ista'.\u201d"
                            },
                            {
                                "text": " Laung hi \u012asa kanila, \u201cD\u0101ha niyu mari k\u0101ku' in tinapay iban ista'.\u201d"
                            },
                            {
                                "text": "Pag'ubus ampa piyalingkud hi \u012asa in manga tau ha kabaylihan. Pag'ubus ampa niya kiyawa' in limang sulag tinapay iban sin duwa ista', sarta' himangad na siya pa taas langit ampa siya nagsarang-sukul pa Tuhan. Pag'ubus ampa niya piyag'utud-utud in limang sulag tinapay iban duwa ista' ampa niya diyuhal pa manga mulid niya piyarihil pa manga tau."
                            },
                            {
                                "text": "Na, nakakaun in tau kat\u0101n iban kiyansuban sila. Pag'ubus sin tau kat\u0101n nagkaun t\u012bpun sin manga mulid hi \u012asa in manga nakapin kakaun. Nakahipu' sila hangpu' tagduwa ambung."
                            },
                            {
                                "text": "In taud sin tau kimaun awn manga lima ngaibu, di' na mag'itung sin manga kababaihan iban sin manga kabataan."
                            },
                            {
                                "text": "   Manjari piyasakat hi \u012asa in manga mulid niya pa taas kumpit asibi', paunahun na dayn kaniya madtu pa hansipak higad sin dagat. Dimuun naa siya nagpauwi' ha manga tau."
                            },
                            {
                                "text": "Napauwi' niya mayan in manga tau, miyadtu siya pa taas b\u016bd-b\u016bd nangarap pa Tuhan. Nar\u016bm mayan, duun na hi \u012asa isa-isa niya."
                            },
                            {
                                "text": "Ampa in manga mulid niya, nakaabut mayan sila pa gi'tung lawd, kiyugdan na tuud sila alun, sabab simangsang sila sin hangin."
                            },
                            {
                                "text": "Na, subu-subu pa tuud, ha \u016bt sin lisag t\u016b iban lisag unum, miyanaw hi \u012asa ha babaw dagat harap madtu pa manga mulid niya."
                            },
                            {
                                "text": "Pagkita' sin manga mulid niya miyamanaw siya ha babaw sin dagat, landu' tuud sila miyuga'. Sabab in pangannal nila lutaw in k\u012bta' nila. Nakasilawak sila sin buga' nila, laung nila, \u201cLutaw na sa yan!\u201d"
                            },
                            {
                                "text": " Sagawa' magt\u016by namung hi \u012asa kanila, laung niya, \u201cPataptapa niyu in atay niyu. Aku sa ini, hangkan ayaw kamu mabuga'.\u201d"
                            },
                            {
                                "text": " Sakali namung hi Pitrus, laung niya, \u201cPanghu', bang bunnal tuud ikaw yan, papanawa aku ha babaw sin dagat harap mawn kaymu.\u201d"
                            },
                            {
                                "text": " \u201cKari na kaw!\u201d laung hi \u012asa kaniya. Na nimaug na hi Pitrus dayn ha kumpit asibi', ampa siya miyanaw ha babaw dagat tudju madtu kan \u012asa."
                            },
                            {
                                "text": "Sagawa' k\u012bta' niya mayan in alun dakula' miyuga' siya. Na, magt\u016by siya liyuddang. Imulak siya magt\u016by, laung niya, \u201cPanghu', tabanga aku!\u201d"
                            },
                            {
                                "text": " Magt\u016by siya iyabut hi \u012asa iyutung ampa namung hi \u012asa, laung niya, \u201cKulang tuud in pangandul mu! Mayta' nagduwa-ruwa in pikilan mu?\u201d"
                            },
                            {
                                "text": " Pag'ubus simakat na sila karuwa pa taas kumpit asibi', sarta' himundung na in hangin."
                            },
                            {
                                "text": "Pagsakat nila, in manga mulid ha taas kumpit asibi' simujud na kat\u0101n kan \u012asa. Laung nila, \u201cTantu na tuud sin in ikaw na in Anak Tuhan!\u201d"
                            },
                            {
                                "text": "   Manjari limanjal na sila pa hansipak sin dagat. Duun sila dimunggu' ha kawman sin Ginnisarit."
                            },
                            {
                                "text": "Pagnaug nila dayn ha taas kumpit asibi', kiyakil\u0101han sin manga tau ha kawman yaun hi \u012asa. Hangkan magt\u016by nila kiyawa' in manga tau kat\u0101n nasasakit ha katilibut sin kawman yaun, ampa diy\u0101 mawn kan \u012asa."
                            },
                            {
                                "text": "Jiyunjung kaniya sin manga tau nagdar\u0101 sin manga nasasakit bang mayan pakaputun niya in manga nasasakit minsan dakuman duhul sin juba niya. Na, in kat\u0101n nakakaput sin juba niya, kiyaulian. "
                            }
                        ]
                    },
                    {
                        "verses": [
                            {
                                "text": "   Manjari miyawn kan \u012asa in manga Parisi iban sin manga guru sin sara' agama dayn ha Awrusalam. Iyasubu nila hi \u012asa, laung nila,"
                            },
                            {
                                "text": "\u201cMayta' in manga mulid mu di' magkahagad sin manga biatan sin kamaasan natu'? Kumaun sila minsan sila wala' nakapagsuchi sin manga lima nila!\u201d"
                            },
                            {
                                "text": " In sambag hi \u012asa, laung niya, \u201cNa, mayta' isab in kamu? Atas niyu liyanggal in daakan sin Tuhan bang mayan niyu maagad in manga biatan sin manga kamaasan niyu amu in piyanghindu' niyu!"
                            },
                            {
                                "text": "Karna' nagparman in Tuhan, amu agi, \u2018Pag'addati niyu in ina'-ama' niyu,\u2019 iban, \u2018Hisiyu-siyu in manukna' ha ama' atawa ina' niya subay siya patayun.\u2019"
                            },
                            {
                                "text": "Sagawa' dugaing in hindu' niyu ha manga tau. Laung niyu, bang in hambuuk tau awn hipanabang niya ha maas niya, sagawa' imiyan siya in tabang niya yan kiyaungsud niya pa Tuhan,"
                            },
                            {
                                "text": "na, makajari na minsan niya di' na tabangun in maas niya. Na, in h\u012bndu' niyu yan ha manga tau, karna' sin pagbawgbug niyu sin hindu' biatan sin kamaasan niyu, amuna in nakapalayu' ha manga tau dayn ha Parman sin Tuhan."
                            },
                            {
                                "text": "In kamu yan nagpabaw'-baw' sadja miyamagad sin daakan sin Tuhan. Kiyugdan tuud kamu sin kiyabayta' hi Isayas ha lawm Kitab, amu agi sin Tuhan,"
                            },
                            {
                                "text": "\u2018Liyalaggu' aku sin manga tau sin lapal-kabtangan nila, sagawa' malayu' aku dayn ha atay nila."
                            },
                            {
                                "text": "Wayruun da p\u016bs nila magpudji k\u0101ku' sabab hibayta' nila sin in h\u012bndu' nila daakan dayn k\u0101ku', sagawa' in kasabunnalan niya hinang-hinang nila sadja in hindu' yan.\u2019 \u201d"
                            },
                            {
                                "text": "   Pag'ubus yadtu tiyawag hi \u012asa in manga tau mataud pakawnun kaniya, ampa siya namichara, laung niya, \u201cDungug kamu iban h\u0101tiha niyu in hibichara ku ini kaniyu."
                            },
                            {
                                "text": "In unu-unu makaun, makas\u016bd pa lawm simud sin hambuuk tau, in yan di' makasammal kaniya. Sagawa' amu in makasammal kaniya in unu-unu mang\u012b' gumuwa' dayn ha lawm simud niya.\u201d"
                            },
                            {
                                "text": " Sakali miyawn in manga mulid niya kaniya ampa namung, laung nila, \u201cTuwan, in manga Parisi kimang\u012b' in atay sin pamung mu.\u201d"
                            },
                            {
                                "text": " Na, diyalil kaagi hi \u012asa in sambung niya kanila, laung niya, \u201cIn unu-unu nam\u0101n pananum amu in bukun tiyanum sin Ama' ku ha surga', hipalarut da ha sus\u016bngun."
                            },
                            {
                                "text": "Ayaw kamu magsusa pasal nila. In sila yan manga nakura' sin sara' agama, sagawa' manga nakura' amu in di' makaingat sin tudjuhan nila. Biya' sila manga buta. Ampa bang in hambuuk tau buta amu in mangambit ha buta da isab biya' kaniya, na karuwa sila in mahulug pa lubang.\u201d"
                            },
                            {
                                "text": " Namichara hi Pitrus, laung niya, \u201cTuwan, pah\u0101tiha kunu' kami sin maana sin bichara diyalil mu yadtu.\u201d"
                            },
                            {
                                "text": " Laung hi \u012asa, \u201cBat biya' da kamu h\u0101ti yan sin manga kaibanan masi pa wayruun pangh\u0101ti."
                            },
                            {
                                "text": "Mayta', di' mu ka kaingatan sin bang in kakaun mat\u016bn na sin tau sumampay na yan pa tiyan niya, pag'ubus gumuwa' da dayn ha baran niya."
                            },
                            {
                                "text": "Sagawa' in manga unu-unu mang\u012b' ha lawm atay iban pikilan sin tau amu in gumuwa' dayn ha simud niya, amu in makasammal kaniya,"
                            },
                            {
                                "text": "karna' in manga pikilan mang\u012b' amu in guwa' dayn ha lawm atay niya, biya' na sin mamunu', magjina, maghinang sin manga unu-unu kalumuan, manakaw, mamuting iban magbichara mang\u012b' pasal sin pagkahi niya ha wayruun kasabunnalan niya,"
                            },
                            {
                                "text": "amu yan in makasammal, mahinang dusa sin tau. Sagawa' di' kamu masammal bang kamu kumaun ha di' magsuchi sin lima niyu biya' sin agi nila subay niyu hinangun.\u201d"
                            },
                            {
                                "text": "   Pag'ubus yadtu miyadtu hi \u012asa pa lugal amu in masuuk pa d\u0101ira Tirus iban Sidun."
                            },
                            {
                                "text": "Sakali awn hambuuk babai dayn ha hula' Kanan naghuhula' duun in miyawn kaniya. Laung sin babai ini kan \u012asa, \u201c\u016a Tuwan, hambuuk panubu' hi Nabi Daud, kaluuyi aku. In anak ku babai siyus\u016bd saytan, iban malasahi tuud siya.\u201d"
                            },
                            {
                                "text": " Sagawa' wala' simambung hi \u012asa. Simuuk mawn kaniya in manga mulid niya sarta' nangayu', laung nila, \u201cTuwan, pa\u012bga in babai yan sabab imuurul sadja k\u0101tu' iban mahibuk tuud siya.\u201d"
                            },
                            {
                                "text": " Simambung hi \u012asa, laung niya, \u201cIn aku ini naraak tumabang ha manga tau bangsa Israil, amu in biya' sapantun bili-bili nalalawa' dayn ha mag'iipat kanila.\u201d"
                            },
                            {
                                "text": " Pagdungug sin babai sin pamung hi \u012asa, magt\u016by siya simujud pa alupan niya. Laung niya, \u201cTuwan, tabanga tuud aku!\u201d"
                            },
                            {
                                "text": " Sakali diyalil kaagi hi \u012asa in sambung niya, laung niya, \u201cBukun patut in kakaun sin manga bata'-bata' hipakaun ha manga iru' ipatan.\u201d"
                            },
                            {
                                "text": " \u201cBunnal in bichara mu yan, Tuwan,\u201d in sambung sin babai, \u201csagawa' minsan in manga iru' ipatan, kumaun da sin manga kakaun mahulug dayn ha lamisahan sin tag'ipatan kanila.\u201d"
                            },
                            {
                                "text": " Simambung hi \u012asa, laung niya, \u201cUy, Inda', makusug tuud in pangandul mu! In piyangayu' mu hikar\u016bl kaymu.\u201d Na, ha waktu da yadtu magt\u016by kiyaulian in anak sin babai yadtu."
                            },
                            {
                                "text": "  Pag'ubus yadtu min\u012bg na hi \u012asa dayn ha lugal yaun. Miyanaw siya limabay dayn ha higad sin Dagat Jalil, ampa siya timukad pa taas b\u016bd-b\u016bd. Duun siya limingkud."
                            },
                            {
                                "text": "Sakali mataud tau in miyawn kaniya nagdar\u0101 sin manga nasasakit biya' na sin manga pingka', sin manga buta, sin manga pingkul, sin manga umaw iban na sin manga kaibanan kiyukugdan sin ginisan sakit. Biyutang nila sadja in manga tau nasasakit ini pa daig sin siki hi \u012asa. Na, napauli' sila hi \u012asa kat\u0101n."
                            },
                            {
                                "text": "Sangat tuud nainu-inu in manga tau pagkita' nila sin in umaw makabichara na, in pingkul uli' na, in pingka' makapanaw na, iban in buta makakita' na. Na, piyudji nila in Tuhan sin bangsa Israil."
                            },
                            {
                                "text": "   Sakali tiyawag hi \u012asa in manga mulid niya ampa siya namung, laung niya, \u201cMaluuy aku ha manga tau ini sabab awn na t\u016by adlaw sila ini miyamagad k\u0101ku', ampa bihaun wayruun na makaun nila. Di' aku mabaya' magpauwi' kanila bang ku sila di' mapakaun naa, sabab gana-gana punungun sila ha panawan nila.\u201d"
                            },
                            {
                                "text": " Iyasubu siya sin manga mulid niya, laung nila, \u201cHawnu kitaniyu kumawa' kakaun makainihan hipakaun ha manga tau mataud ini sin wayruun tau naghuhula' ha hula' ini?\u201d"
                            },
                            {
                                "text": " Laung hi \u012asa, \u201cPila in taud sin tinapay diyar\u0101 niyu yan?\u201d  Simambung in manga mulid niya, laung nila, \u201cAwn pitung sulag tinapay iban hangkatiyu' ista' sibi'-sibi'.\u201d"
                            },
                            {
                                "text": " Na, \u012byan hi \u012asa in manga tau mataud papalingkurun ha lupa'."
                            },
                            {
                                "text": "Pag'ubus ampa niya kiyawa' in pitung sulag tinapay iban sin ista', ampa siya nagsarang-sukul pa Tuhan. Ubus ampa niya piyag'utud-utud ampa diyuhal pa manga mulid niya hiparihil pa manga tau. Na, d\u012bhilan na kakaun sin manga mulid niya in manga tau."
                            },
                            {
                                "text": "Na, nakakaun in tau kat\u0101n iban kiyansuban sila. Pag'ubus sin manga tau nagkaun, t\u012bpun sin manga mulid hi \u012asa in manga kakaun nakapin. Nakahipu' sila pitu ambung."
                            },
                            {
                                "text": "In taud sin tau piyakaun awn upat ngaibu, di' na mag'itung sin manga kababaihan iban sin manga kabataan."
                            },
                            {
                                "text": " Pag'ubus, ampa piyauwi' hi \u012asa in manga tau. H\u0101ti ampa isab siya iban sin manga mulid niya simakat pa taas kumpit asibi'. Miyadtu sila pa hula' Magadan. "
                            }
                        ]
                    },
                    {
                        "verses": [
                            {
                                "text": "   Manjari awn manga Parisi iban Sadduki miyawn kan \u012asa. Mabaya' nila sulayan in barakat hi \u012asa, hangkan nangayu' sila kumita' dayn kaniya hambuuk mu'jijat bat awn tanda' kakitaan nila sin bunnal tuud naraak siya sin Tuhan."
                            },
                            {
                                "text": " Sagawa' in sambung hi \u012asa kanila, laung niya, \u201cBang sumadlup na in suga imiyan kamu, laung niyu, \u2018Kinsum marayaw in hula' sabab mapula in higad langit.\u2019"
                            },
                            {
                                "text": "Iban subu-subu pa sin mahinaat imiyan kamu, laung niyu, \u2018Umulan adlaw ini sabab mapula in higad langit iban maandum.\u2019 Maingat niyu pamandugahan in ng\u012b' dayaw sin hula' dayn ha lupa sin langit kakitaan niyu, sumagawa' di' niyu kaingatan pamandugahan in maana sin manga tanda' k\u012bta' niyu ha masa bihaun ini."
                            },
                            {
                                "text": "In manga tau sin masa bihaun ini mang\u012b' tuud iban miyutas na dayn ha Tuhan. Mabaya' kamu kumita' mu'jijat tanda' sin barakat ku, sagawa' di' ta kamu pakitaun mu'jijat, luwal da in mu'jijat biya' sin barakat kimugdan kan Yunus sin masa nakauna yadtu.\u201d  Pag'ubus yadtu ampa min\u012bg hi \u012asa. "
                            },
                            {
                                "text": "   Pagdatung sin manga mulid hi \u012asa pa hansipak sin dagat, ampa nila kiyatumtuman sin kiyalupahan nila wala' nakar\u0101 kakaun."
                            },
                            {
                                "text": "Laung hi \u012asa kanila, \u201cKamaya'-maya' da kamu, iban halli' kamu dayn ha pasulig sin manga Parisi iban Sadduki.\u201d"
                            },
                            {
                                "text": " Na, nag'inu-inu nagbichara in manga mulid niya bang mayta' siya namung biya' h\u0101dtu. Laung nila, \u201cMaray' hangkan siya namung biya' h\u0101dtu sabab wala' kitaniyu nagd\u0101 tinapay kakaun taniyu.\u201d"
                            },
                            {
                                "text": " Na, kiyaingatan hi \u012asa bang unu in piyagginggungan nila. Hangkan laung niya kanila, \u201cMayta' kamu magginggung pasal sin wayruun kakaun? Kulang tuud in pangandul niyu ini!"
                            },
                            {
                                "text": "Mayta', masi nam\u0101n kamu di' makaingat? Di' niyu ka katumtuman in waktu piyagbahagi'-bahagi' ku in lima tinapay piyakaun ha lima ngaibu tau? Iban tumtuma niyu, pila ambung pa in nakapin hipu' sin kakaun, pag'ubus sin manga tau kimaun?"
                            },
                            {
                                "text": "Iban katumtuman niyu da ka isab in pitung sulag tinapay piyakaun ku ha upat ngaibu tau? H\u0101ti pag'ubus nila kimaun, awn pa pila ambung nakapin hipu' sin kakaun."
                            },
                            {
                                "text": "Sagawa' mayta' pag'iyan ku kaniyu, pahalliun ta kamu dayn ha pasulig sin tinapay sin manga Parisi iban Sadduki, in pangannal niyu pasal kakaun in piyagbichara ku. Mayta', di' niyu na mayan kah\u0101tihan sin bukun kakaun in piyagbichara ku?\u201d"
                            },
                            {
                                "text": " Sakali kiyah\u0101tihan na sin manga mulid niya in maana sin bichara niya. Pahalliun sila hi \u012asa bukun dayn ha pasulig sin tinapay, sagawa' dayn ha manga hindu' sin manga Parisi iban Sadduki."
                            },
                            {
                                "text": "   Pag'ubus miyadtu hi \u012asa iban sin manga mulid niya pa kawman masuuk pa hula' Sisariya Pilipi. Duun mayan sila iyasubu hi \u012asa in manga mulid niya, laung niya, \u201cBang ha bichara sin manga tau, hisiyu kunu' in amu in Anak M\u0101nusiya'?\u201d"
                            },
                            {
                                "text": " Na, laung sin manga mulid niya, \u201cLaung sin kaibanan tau in Anak M\u0101nusiya' amuna hi Yahiya Mangliligu'. Laung isab sin kaibanan hi Ilyas atawa hi Irmiyas atawa hambuuk nabi sin masa nakauna yadtu amu in nabuhi' nagbalik.\u201d"
                            },
                            {
                                "text": " Na, laung hi \u012asa kanila, \u201cNa, bang kamu, hisiyu aku?\u201d"
                            },
                            {
                                "text": " Simambung hi Pitrus, laung niya, \u201cIkaw in Almasi, amu in Anak Tuhan amu in Tuhan buhi' kasaumulan.\u201d"
                            },
                            {
                                "text": " \u201cDakula' in karayawan mu, Simun, anak hi Yahiya,\u201d laung hi \u012asa, \u201csabab in kasabunnalan kiyapamung mu bukun mu nakawa' dayn ha m\u0101nusiya', sagawa' d\u012bhil kaymu sin Ama' ku ha surga'."
                            },
                            {
                                "text": "Na, ini in hibayta' ku kaymu. In ikaw yan ng\u0101nan ku na Pitrus (sabab in maana sin ng\u0101n yan batu) iban dayn ha biya' sin kusug sin pangandul iban parachaya mu k\u0101ku', patindugun ku biya' b\u0101y in manga tau agad k\u0101ku'. Biya' sila yan sin sapantun b\u0101y landu' mahugut in papagan niya sabab minsan in Saytan, amu in puunan sin kat\u0101n kang\u012ban, wayruun da kusug manglubu kanila."
                            },
                            {
                                "text": "Ikaw in hinangun ku kaput kunsi' umukab sin s\u016bran pa lawm pagparintahan sin Tuhan. Unu-unu in hil\u0101ng mu d\u012b ha dunya, hir\u016bl kaymu sin Tuhan, iban unu-unu in hitugut mu d\u012b ha dunya, hir\u016bl da isab kaymu sin Tuhan.\u201d"
                            },
                            {
                                "text": " Pag'ubus ampa \u012bbut-ibutan hi \u012asa in manga mulid niya sin di' tuud pabaytaun minsan hisiyu sin in siya amuna in Almasi."
                            },
                            {
                                "text": "   Manjari timagna' na hi \u012asa nagpah\u0101ti ha manga mulid niya pasal sin manga kumugdan kaniya ha sus\u016bngun. Laung niya, \u201cSubay aku madtu pa d\u0101ira Awrusalam iban duun aku numanam kabinsanaan dakula' ha lawm lima sin manga tau nagtatau-maas ha hula', sin manga nakura' kaimaman iban sin manga guru sin sara' agama. Hipapatay nila aku, sagawa' ha hikat\u016b sin adlaw dayn ha kamatay k\u0101ku' mabuhi' da aku magbalik.\u201d"
                            },
                            {
                                "text": " Sakali diy\u0101 hi Pitrus hi \u012asa limawak hangkatiyu' dayn ha kaibanan ampa niya siyamlang in bichara hi \u012asa. Laung niya, \u201cAyaw kaw magbichara biya' ha yan, Panghu'. Sipais piyakalayu' sin Tuhan! Tantu in manga biya' ha yan di' kumugdan kaymu.\u201d"
                            },
                            {
                                "text": " Na, timaykud hi \u012asa dayn kan Pitrus ampa siya namung, laung niya, \u201c\u012ag kaw dayn k\u0101ku', Saytan Puntukan. Ikaw yan in sumasat sin hinang ku. Sabab in ha lawm sin pikilan mu yan pamikil sin m\u0101nusiya' bukun pamikil dayn ha Tuhan.\u201d"
                            },
                            {
                                "text": " Pag'ubus ampa siya namung ha manga mulid niya, laung niya, \u201cBang awn tau mabaya' magad k\u0101ku' subay agarun niya in kabayaan ku, bukun in kabayaan niya. Subay siya mangaku sin kat\u0101n haggut-pasu' minsan siya mapatay ha pasal ku, ampa siya t\u016bpun magad k\u0101ku'."
                            },
                            {
                                "text": " \u201cKarna' hisiyu-siyu in ma\u016bg sin kabuhi' niya iban magpikil sadja sin kabayaan niya, tantu mapatay da siya. Sagawa' hisiyu-siyu in di' ma\u016bg ha kabuhi' niya minsan siya mapatay ha pasal ku, tantu makabaak siya kabuhi' salama-lama."
                            },
                            {
                                "text": "Sabab unu in kap\u016bsan sin hambuuk tau magpar\u016bl sadja sin kat\u0101n kanapsuhan niya d\u012b ha dunya bang ha adlaw mahuli masiksa' da in nyawa niya ha lawm narka'? Wayruun unu-unu d\u012b ha dunya in hikalukat sin hambuuk tau sin nyawa niya dayn ha lawm kasiksaan."
                            },
                            {
                                "text": "Karna' ha sus\u016bngun in aku amu in Anak M\u0101nusiya', magbalik da mari pa dunya iban sin manga mal\u0101ikat ku tumungbas ha manga m\u0101nusiya' sin tungud sin manga nahinang nila d\u012b ha dunya. Iban in sahaya iban kalagguan ku biya' da sin sahaya iban kalagguan sin Tuhan, Ama' ku."
                            },
                            {
                                "text": "Na, ini in mattan hibayta' ku kaniyu. Awn kaibanan d\u012b kaniyu in masi pa buhi' sampay maabut in waktu kamasahan nila in aku amu in Anak M\u0101nusiya', dihilan kawasa mamarinta ha manga tau.\u201d "
                            }
                        ]
                    },
                    {
                        "verses": [
                            {
                                "text": "   Manjari nakalabay mayan unum adlaw dayn ha adlaw yadtu diy\u0101 hi \u012asa timukad hi Pitrus iban sin duwa magtaymanghud, hi Ya'kub kay Yahiya, madtu pa b\u016bd mataas. Sila-sila da in miyadtu."
                            },
                            {
                                "text": "Didtu mayan sila ha taas b\u016bd, pagkita' nila magt\u016by napinda in lupa hi \u012asa. In bayhu' niya similak biya' sin mata suga, iban makasilaw in puti' sin tamungun niya."
                            },
                            {
                                "text": "Pag'ubus, k\u012bta' sin t\u016b mulid ini in duwa nabi (amu in malugay na nanaykud dayn ha dunya) hi Musa kay Ilyas nagbibichara iban hi \u012asa."
                            },
                            {
                                "text": "Na, magt\u016by namung hi Pitrus kan \u012asa, laung niya, \u201cPanghu', marayaw tuud isab sin yari kami d\u012b! Bang kaw mabaya' hinangan ta kamu t\u016b panggung paghantian niyu. In hambuuk kaymu, hambuuk kan Musa, iban in hambuuk kan Ilyas.\u201d"
                            },
                            {
                                "text": " Ha sa'bu hi Pitrus namimichara kan \u012asa magt\u016by sila kiyalambungan sin gabun masawa tuud sarta' awn na suwara diyungug nila dayn ha lawm gabun. Amu agi sin suwara, \u201cAmu na ini in Anak ku kalasahan ku. Siya in makasulut tuud k\u0101ku'. Dungug kamu sin hindu' niya.\u201d"
                            },
                            {
                                "text": " Pagdungug sin manga mulid sin suwara, landu' tuud sila miyuga'. Magt\u016by sila simujud pa lupa'."
                            },
                            {
                                "text": "Sakali miyawn hi \u012asa pa manga mulid niya ampa niya sila kiyaputan. Laung niya, \u201cTindug kamu, ayaw kamu mabuga'.\u201d"
                            },
                            {
                                "text": "Pagtunga nila wayruun tau dugaing k\u012bta' nila luwal da hi \u012asa."
                            },
                            {
                                "text": " Na, pagl\u016bd nila dayn ha taas b\u016bd, \u012bbut-ibutan hi \u012asa in manga mulid niya, laung niya, \u201cAyaw kamu magbayta' minsan hisiyu pasal sin k\u012bta' niyu didtu ha taas b\u016bd. Subay na aku, amu in Anak M\u0101nusiya' mabuhi' magbalik dayn ha kamatay ampa kamu makabayta'.\u201d"
                            },
                            {
                                "text": " Sakali iyasubu hi \u012asa sin manga mulid niya, laung nila, \u201cTuwan, mayta' in bayta' sin manga guru sin sara' agama lumahil naa muna mari hi Ilyas ampa in Almasi\u201d?"
                            },
                            {
                                "text": " Simambag hi \u012asa, laung niya, \u201cBunnal, muna lumahil mari hi Ilyas magsaddiya sin unu-unu kat\u0101n."
                            },
                            {
                                "text": "Sagawa' ini in hibayta' ku kaniyu. In hi Ilyas bakas na limahil mari, sagawa' wala' siya k\u012bla sin manga m\u0101nusiya'. G\u0101m mayan h\u012bnang sin manga tau in unu-unu kabayaan nila hinangun kaniya. Damikkiyan, in aku, amu in Anak M\u0101nusiya' numanam da isab kabinsanaan ha lawm lima sin manga tau.\u201d"
                            },
                            {
                                "text": " Sakali iyampa kiyah\u0101tihan sin manga mulid niya sin in tau piyagbichara niya amuna hi Yahiya Mangliligu'."
                            },
                            {
                                "text": "   Pagbalik hinda \u012asa mawn pa manga tau mataud, awn hambuuk tau miyawn limuhud pa alupan niya."
                            },
                            {
                                "text": "Laung niya kan \u012asa, \u201cPanghu', kaulungi in anak ku usug! Pagbabuy-babuyun siya bang siya s\u016brun na saytan. Binsana' tuud siya bang siya s\u016brun na saytan sabab masuhul magpakahantak siya pa k\u0101yu atawa magkahulug siya pa tubig."
                            },
                            {
                                "text": "Diy\u0101 ku siya pa manga mulid mu, sagawa' di' nila siya mapauli'.\u201d"
                            },
                            {
                                "text": " Simambung hi \u012asa, laung niya, \u201cIn manga tau sin masa ini wayruun tuud pangandul pa Tuhan iban bingkuk tuud in pamikil! Maunu pa in lugay ku d\u012b kaniyu ampa niyu kah\u0101tihan in kusug sin kawasa sin Tuhan? Maunu pa in lugay sandalan ku ampa kamu magparachaya? D\u0101ha mari in bata' k\u0101ku'!\u201d"
                            },
                            {
                                "text": "Nar\u0101 mayan in bata' mawn kaniya, magt\u016by na iyuldinan hi \u012asa in saytan paguwaun dayn ha lawm baran sin bata'! Na, saruun-duun gimuwa' in saytan dayn ha lawm baran sin bata' sarta' kiyaulian na in bata'."
                            },
                            {
                                "text": " Sakali iyasubu sin manga mulid niya hi \u012asa, ha wayruun tau dugaing nakarungug. Laung nila, \u201cTuwan, mayta' kami di' makapaguwa' sin saytan dayn ha lawm baran sin bata'?\u201d"
                            },
                            {
                                "text": " \u201cSabab kulang pa tuud in pangandul niyu pa Tuhan,\u201d in sambag hi \u012asa kanila. \u201cIni in tumtuma niyu! Bang in pangandul niyu pa Tuhan mabiya' sadja sin laggu' sin bigi sibi'-sibi', mahinang niyu in unu-unu kat\u0101n mahunit tuud hinangun. Amu in pag'iyanun minsan in b\u016bd m\u012bg dayn ha biyutangan niya bang niyu uldinan pa\u012bgun.\u201d"
                            },
                            {
                                "text": "Laung pa isab hi \u012asa, \u201cSagawa' in saytan biya' ha yan di' niyu mapa\u012bg dayn ha lawm baran sin tau bang kamu di' mangayu' duwaa pa Tuhan iban magpuasa naa muna.\u201d"
                            },
                            {
                                "text": "   Sakali nakapagtipun mayan in kat\u0101n mulid hi \u012asa duun ha hula' Jalil, namichara hi \u012asa kanila, laung niya, \u201cIn aku amu in Anak M\u0101nusiya' masuuk na hiungsud pa lawm lima sin manga tau."
                            },
                            {
                                "text": "Hipapatay nila aku sagawa' pag'abut hikat\u016b sin adlaw dayn ha kamatay k\u0101ku' mabuhi' aku magbalik.\u201d  Na, nasusa tuud in manga mulid niya."
                            },
                            {
                                "text": "  Pagdatung hi \u012asa iban sin manga mulid niya pa Kapirnaum, nangasubu kan Pitrus in manga tau magkakawa' sukay ha B\u0101y sin Tuhan, laung nila, \u201cMagbayad ka sukay pa B\u0101y sin Tuhan in guru mu?\u201d"
                            },
                            {
                                "text": " \u201cHuun,\u201d in sambag hi Pitrus.  Pags\u016bd hi Pitrus pa b\u0101y, magt\u016by hi \u012asa namung kaniya, laung niya, \u201cSimun, bang ha pikil mu hisiyu baha' in kawaan sukay sin sultan namamarinta ha hula', in manga anak-kampung niya atawa in manga tau dugaing?\u201d"
                            },
                            {
                                "text": " \u201cIn manga tau dugaing,\u201d in sambung hi Pitrus.  \u201cNa, bang biya' ha yan,\u201d in sambung hi \u012asa, \u201cin h\u0101ti niya bukun wajib ha manga anak-kampung in magbayad sukay."
                            },
                            {
                                "text": "Sagawa' di' kita mabaya' kumang\u012b' in atay sin manga tau yan. Hangkan kadtu kaw pamingit pa dagat yaun. Hillaa magt\u016by bang awn na ista' tuminduk sin bingit mu. Pagkawa' mu sin ista' ukaba in simud. Makab\u0101k kaw s\u012bn ha lawm simud sin ista' sarang hipamayad ta sukay pa B\u0101y sin Tuhan. Pag'ubus kadtu kaw pa B\u0101y sin Tuhan ampa mu bayari in sukay ta duwa.\u201d "
                            }
                        ]
                    },
                    {
                        "verses": [
                            {
                                "text": "   Na, nagsarta' isab miyawn in manga mulid hi \u012asa nangasubu kaniya, laung nila, \u201cTuwan, hisiyu in itungun mataas tuud ha lawm pamarintahan sin Tuhan?\u201d"
                            },
                            {
                                "text": " Sakali tiyawag hi \u012asa in hambuuk bata'-bata', ampa niya piyatindug ha alupan sin manga mulid niya."
                            },
                            {
                                "text": "Ampa siya namung, laung niya, \u201cNa, ini in mattan hibayta' ku kaniyu. Bang in pamikil niyu di' da mapinda mabiya' sin pamikil sin bata'-bata' ini (amu in di' magpikil magpataas sin baran niya), na tantu di' tuud kamu makaagad ha lawm pamarintahan sin Tuhan."
                            },
                            {
                                "text": "Sabab amu in itungun mataas ha lawm pamarintahan sin Tuhan in tau mababa' in atay biya' sin bata' ini."
                            },
                            {
                                "text": "Na, hisiyu-siyu in magparuli tuud ha hambuuk bata'-bata' biya' sin bata' ini, sabab-karna' agad in tau yaun k\u0101ku', na, biya' da tuud isab baran ku in piyaruli niya."
                            },
                            {
                                "text": "   \u201cSagawa' hisiyu-siyu in makar\u0101 magdusa ha manga tau nangangandul k\u0101ku', amu in piyag'iyan ku biya' sapantun bata'-bata', na marayaw pa in tau yan malumus ha gi'tung tawid iban sin gilingan batu dakula' hiyuhukut ha liug niya bat siya di' makahinang sin biya' ha yan."
                            },
                            {
                                "text": "Andu', makaluuy tuud in manga m\u0101nusiya' sabab awn manga sasat amu in makar\u0101 kanila magdusa. Na, asal in manga sasat biya' ha yan di' katangkisan sin manga m\u0101nusiya', sagawa' labi awla tuud andu' kailu in tau amu in makar\u0101 ha kaibanan niya magdusa (sabab siksaun siya sin Tuhan)!"
                            },
                            {
                                "text": " \u201cNa, bang sawpama in siki atawa lima niyu amu in makar\u0101 kaniyu magdusa, na, amu in pagbahasahun marayaw pa uturan niyu in siki atawa lima niyu. Labi pa marayaw mapukul in siki atawa lima niyu, bang mayan kamu makas\u016bd pa surga' dayn sin jukup in siki-lima niyu, sa' in uwian niyu pa lawm narka' jahannam amu in nalalaga kasaumulan."
                            },
                            {
                                "text": "Damikkiyan, bang sawpama in mata niyu amu in makar\u0101 kaniyu magdusa, na, amu in pagbahasahun marayaw pa lugitun niyu in mata niyu, ampa niyu bugitan. Labi pa marayaw ma\u012bg in hansipak mata niyu, bang mayan kamu makas\u016bd pa surga', dayn sin jukup in duwa mata niyu sa' pa lawm narka' nalalaga in uwian niyu."
                            },
                            {
                                "text": "   \u201cNa, kamaya'-maya' kamu. Ayaw niyu baba'-babaa in manga tau agad k\u0101ku' amu in mababa' in atay. Sabab baytaan ta kamu, in sila yan piyaparuli tuud sin manga mal\u0101ikat ha surga'. Piyapangayuan sila tabang pa Tuhan sin manga mal\u0101ikat yadtu didtu ha haddarat sin Tuhan, Ama' ku,"
                            },
                            {
                                "text": "Karna' in aku, amu in Anak M\u0101nusiya' limahil mari pa dunya lumappas ha manga tau nalawa' dayn ha d\u0101n tudju pa Tuhan."
                            },
                            {
                                "text": " \u201cBiya' diin in pikil niyu?\u201d laung hi \u012asa ha manga dimurungug kaniya. \u201cBang sawpama awn hambuuk tau nag'iipat hanggatus bili-bili ampa malawa' in hambuuk, unu in hinangun niya? Bukun ka hib\u012bn niya in kasiyaman tagsiyam bili-bili duun ha kaparangan ampa niya lawagun in hambuuk bili-bili nalawa'?"
                            },
                            {
                                "text": "Na, bang niya kabaakan na in hambuuk bili-bili nalawa', k\u016bgan tuud siya minsan da awn pa kasiyaman tagsiyam bili-bili niya amu in way simiha' dayn ha baanan."
                            },
                            {
                                "text": "Na, biya' da isab ha yan in Tuhan, Ama' niyu, ha surga'. Di' siya mabaya' sin awn tau suku' niya in malawa' dayn ha lawm ukuman niya, minsan da in tau yan biya' lupa way harga' niya."
                            },
                            {
                                "text": "  \u201cNa, bang awn pagkahi mu makarusa kaymu, kadtua siya baytai pasal sin narusa niya kaymu, sagawa' subay duwa-ruwa niyu sadja in magbichara pasal yan. Bang niya akuhun in dusa niya iban mabaya' siya magdayaw iban ikaw, na napatibuuk mu nagbalik in pagbagay iban paghangka-atay sin kamu hangka-agaran."
                            },
                            {
                                "text": "Sumagawa' bang niya di' akuhun in dusa niya iban di' siya mabaya' magdayaw iban ikaw, na, kawa' kaw hambuuk atawa duwa tau sumaksi' sin bichara mu kaniya, ha supaya maagad mu in Parman sin Tuhan ha lawm Kitab, amu agi, \u2018In unu-unu dusa hibutang ha hambuuk tau, di' masabunnal bang wayruun duwa t\u016b tau sumaksi' sin kasabunnalan niya.\u2019"
                            },
                            {
                                "text": "Sagawa' bang siya di' pa dumungug sin hindu' sin tau dugaing diy\u0101 mu, na, baytaan na in parakala' niyu pa kat\u0101n pagkahi niyu agad ha Almasi. Na, bang siya di' na mayan dumungug sin hindu' sin manga kat\u0101n pagkahi niyu, na, niyatun niyu in siya bukun na lamud ha paghambuuk niyu. Niyatun niyu na siya biya' sin tau nagtutuhan dugaing dayn sin Tuhan tuud atawa biya' sin tau magkakawa' sukay pa parinta (amu in pangugut)."
                            },
                            {
                                "text": " \u201cNa, hangkan ini in hibayta' ku kaniyu. Unu-unu in hil\u0101ng niyu d\u012b ha dunya, hir\u016bl kaniyu sin Tuhan, iban unu-unu in hitugut niyu d\u012b ha dunya, hir\u016bl da isab kaniyu sin Tuhan."
                            },
                            {
                                "text": " \u201cL\u0101gi', ini pa isab in hibayta' ku kaniyu. Bang awn duwa tau duun kaniyu maghangka-pikilan mangayu' pa Tuhan sin unu-unu na, hirihil yan kanila sin Ama' ku ha surga'."
                            },
                            {
                                "text": "Karna' bang awn duwa t\u016b tau magtipun mangayu' duwaa pa Tuhan sabab sin parachaya iban pangandul nila k\u0101ku', in aku yaun da isab miyamagad kanila.\u201d"
                            },
                            {
                                "text": "  Pag'ubus miyawn hi Pitrus nangasubu kan \u012asa, laung niya, \u201cPanghu', makapila ku maapun in pagkahi ku bang makarusa k\u0101ku'? Makapitu baha'?\u201d"
                            },
                            {
                                "text": " \u201cBukun makapitu,\u201d in sambag hi \u012asa, \u201csagawa' subay makakapituan lipatun magpitu."
                            },
                            {
                                "text": " \u201cKarna' in hantang sin pamarinta sin Tuhan hikadalil ta pa kah\u0101lan sin pagpasukut sin sultan sin manga utang kaniya sin manga daraakun niya."
                            },
                            {
                                "text": "Na, timagna' mayan in pagpasukut niya, awn hambuuk daraakun nar\u0101 mawn kaniya. In daraakun ini nakautang salaksa' pilak kaniya."
                            },
                            {
                                "text": "Na, kulang in s\u012bn hipamayad sin daraakun ini kaniya. Hangkan nag'uldin siya hipaparagang in daraakun ini sampay sin manga unu-unu niya kat\u0101n iban na sin manga anak-asawa niya, ha supaya kabayaran in utang kaniya."
                            },
                            {
                                "text": "Sagawa' simujud duun ha alupan niya in daraakun ini sarta' jimunjung kaniya, amu agi, \u2018\u016a, Ampun, patangguha naa aku. Tantu bayaran ku tuud in kat\u0101n nautang ku kaymu.\u2019"
                            },
                            {
                                "text": "Limuuy in sultan ha daraakun ini. Na, hangkan miyaap na siya sin sultan iban wala' na siya piyabayad sin utang niya."
                            },
                            {
                                "text": " \u201cNa, pagguwa' sin daraakun ini piyagb\u0101k niya in hambuuk daraakun biya' kaniya. In daraakun ini nakautang hangkatiyu' da kaniya. Na, magt\u016by niya giyanggut in daraakun ini, s\u016bng niya pikulun. Laung niya, \u2018Bayari na in nautang mu k\u0101ku'.\u2019"
                            },
                            {
                                "text": " \u201cLimuhud na jimunjung kaniya in daraakun ini nakautang kaniya sarta' namung na, laung niya, \u2018Andu', maluuy na kaw k\u0101ku'. Patangguha naa aku. Bayaran ta da kaw sin utang ku kaymu!\u2019"
                            },
                            {
                                "text": " \u201cSagawa' di' siya katangguhan iban wayruun luuy niya ha pagkahi niya daraakun. G\u0101m mayan piyarasuk niya pa lawm j\u012bl iban di' papaguwaun sampay di' makabayad sin utang kaniya."
                            },
                            {
                                "text": "Pagkita' sin kaibanan daraakun sin sultan sin h\u012bnang niya ha nakautang kaniya, iyastulan tuud sila. Hangkan miyadtu sila namayta' pasal sin kat\u0101n k\u012bta' nila pa sultan."
                            },
                            {
                                "text": " \u201cNa, piyakawa' sin sultan in daraakun yadtu. Pagdatung mawn sin daraakun, laung sin sultan kaniya, \u2018In ikaw ini jahulaka' tuud. Wayruun ulung mu ha pagkahi mu. In ikaw mataud in utang mu k\u0101ku', sagawa' wala' ta na kaw piyabayad sabab nagpaulung-ulung kaw tuud k\u0101ku'."
                            },
                            {
                                "text": "Na, hangkan subay kaw isab maluuy ha pagkahi mu biya' sin luuy ku kaymu!\u2019"
                            },
                            {
                                "text": "Na, diyugalan tuud in sultan kaniya. Hangkan, piyarasuk iban piyabinasa niya in daraakun ini ha lawm j\u012bl ha salugay di' makabayad sin kat\u0101n utang niya.\u201d"
                            },
                            {
                                "text": " Mahuli dayn duun, namung hi \u012asa, laung niya, \u201cNa, in Ama' ku ha surga' biya' da isab ha sultan yan in kaagi niya magd\u0101 kaniyu. Bang niyu di' maapun in pagkahi niyu, damikkiyan, in kamu di' niya da isab ampunun. Iban subay guwa' tuud dayn ha lawm atay niyu in pagmaap niyu ha pagkahi niyu.\u201d "
                            }
                        ]
                    },
                    {
                        "verses": [
                            {
                                "text": "   Pag'ubus hi \u012asa nanghindu', min\u012bg na siya dayn ha hula' Jalil ampa siya miyadtu pa hula' Yahudiya, ha hansipak sin Suba' Jurdan."
                            },
                            {
                                "text": "Mataud tau in imurul kaniya iban mataud tau nasasakit in napauli' niya."
                            },
                            {
                                "text": " Sakali awn manga Parisi miyawn kaniya nangasubu pasal sin sara' sin agama ha supaya nila masaggaw hi \u012asa ha bichara. Laung nila kan \u012asa, \u201cBang ha sara' sin agama natu', makajari ka mamugit in tau ha asawa niya minsan unu-unu na palsababan in hikabayta' niya?\u201d"
                            },
                            {
                                "text": " In sambung hi \u012asa kanila, \u201cMayta', wala' niyu ka nabacha in kiyasulat ha lawm Kitab, sin ha tagnaan piyapanjari sin Tuhan in m\u0101nusiya' usug iban babai."
                            },
                            {
                                "text": "Iban in agi sin Tuhan \u2018Hangkan dayn ha sabab yan mutas in usug dayn ha ina'-ama' niya, ampa siya humambuuk ha asawa niya ampa sila duwa matibuuk na.\u2019"
                            },
                            {
                                "text": "Hangkan bukun na duwa in baran nila sagawa' mahambuuk na in ginhawa-baran nila. Na, hangkan di' makajari magbutas in manga tau piyapaghambuuk sin Tuhan.\u201d"
                            },
                            {
                                "text": " Sakali iyasubu sin manga Parisi hi \u012asa, \u201cNa, mayta' ha hindu' hi Musa makajari hibugit sin usug in asawa niya bang awn da sulat pasa?\u201d"
                            },
                            {
                                "text": " In sambung hi \u012asa, laung niya, \u201cNa, in sabab hangkan tiyugutan hi Musa in usug mamugit ha asawa niya, sabab matugas in \u016b sin manga kamaasan niyu biya' da isab sin tugas sin \u016b niyu. Sagawa' bukun biya' ha yan in kabayaan sin Tuhan ha tagna' niya nagpapanjari sin usug iban babai."
                            },
                            {
                                "text": "Ini in hibayta' ku kaniyu. Hisiyu-siyu in usug mamugit ha asawa niya ha bukun sabab nag'usug-usug in asawa niya, ampa siya mag'asawa dugaing, na in usug yan makalanggal sin sara' magjina.\u201d"
                            },
                            {
                                "text": " Laung sin manga mulid hi \u012asa kaniya, \u201cBang biya' da ha yan in kah\u0101lan sin magtiyaun marayaw pa di' na mag'asawa.\u201d"
                            },
                            {
                                "text": " Simambung hi \u012asa, laung niya, \u201cNa, in pasal yan bukun tau kat\u0101n in makatangka' sin baya' nila mag'asawa, luwal da in manga tau amu in in\u012bgan sin Tuhan in baya' nila ha h\u0101l yan."
                            },
                            {
                                "text": "Karna' mataud palsababan mayta' in tau di' mag'asawa. In kaibanan pasal awn salla' nila kariasali, in kaibanan, amu in manga usug \u012bpun, kiyabili sin tag'\u012bpun kanila. Ampa in kaibanan way baya' nila mag'asawa, pasal malabi ha atay nila in hinang magpamahalayak sin hindu' iban daakan sin pamarinta sin Tuhan. Na, hisiyu-siyu in mabaya' mamawgbug sin hindu' ku yan, na, kadtui niyu.\u201d"
                            },
                            {
                                "text": "   Na, awn manga tau nagd\u0101 sin manga bata'-bata' nila mawn kan \u012asa, ha supaya hikabutang niya in lima niya pa babaw sin \u016b sin manga bata'-bata', ampa niya kapangayuan duwaa pa Tuhan. Na, piyag'amahan sin manga mulid hi \u012asa in manga tau ini."
                            },
                            {
                                "text": "Sagawa' laung hi \u012asa kanila, \u201cPakaria niyu k\u0101ku' in manga bata'-bata' yan iban ayaw niyu sila l\u0101ngi, sabab in manga tau amu in mangandul ha Tuhan biya' sin pangandul sin manga bata'-bata' yan (ha ina'-ama' nila), na amu in makaagad sin pamarinta sin Tuhan.\u201d"
                            },
                            {
                                "text": " Pag'ubus, ampa biyantang hi \u012asa in lima niya pa manga bata'-bata' piyangayuan anughara' dayn ha Tuhan. Pag'ubus ampa siya min\u012bg."
                            },
                            {
                                "text": "   Manjari awn hambuuk tau miyawn kan \u012asa nangasubu, laung niya, \u201cTuwan Guru, unu in hinang marayaw tuud subay ku hinangun ha supaya aku karihilan sin kabuhi' salama-lama?\u201d"
                            },
                            {
                                "text": " \u201cMayta' kaw nangasubu k\u0101ku' bang unu tuud in marayaw,\u201d in sambung hi \u012asa. \u201cHambuuk-buuk da in puunan sin unu-unu kat\u0101n marayaw. Bang kaw mabaya' karihilan sin kabuhi' salama-lama agara in kat\u0101n daakan sin Tuhan.\u201d"
                            },
                            {
                                "text": " \u201cUnu in daakan subay agarun ku?\u201d in pangasubu sin tau yaun kan \u012asa.  In sambung hi \u012asa, laung niya, \u201cAmu in manga daakan, ayaw kaw mamunu', ayaw kaw magjina, ayaw kaw manakaw, ayaw kaw magsaksi' sin puting,"
                            },
                            {
                                "text": "pag'addati in ina'-ama' mu, kalasahi in manga tau pagkahi mu biya' sin lasa mu ha baran mu.\u201d"
                            },
                            {
                                "text": " \u201cIyaagad ku in kat\u0101n daakan yan,\u201d in sambung sin tau yaun. \u201cUnu pa baha' in subay hinangun ku?\u201d"
                            },
                            {
                                "text": " Laung hi \u012asa kaniya, \u201cBang kaw mabaya' sin matubus tuud in dayaw mu, kadtu kaw dagangan in kat\u0101n alta' mu ampa mu pagdihilan pa manga miskin in b\u012bhan, ha supaya awn alta' mu didtu ha surga'. Pag'ubus, ampa kaw kari agad k\u0101ku'.\u201d"
                            },
                            {
                                "text": " Pagdungug sin tau yaun sin bichara hi \u012asa simusa tuud siya sabab in siya landu' tuud altaan. Na, sa' siya min\u012bg."
                            },
                            {
                                "text": " Sakali namung hi \u012asa pa manga mulid niya, laung niya, \u201cBunnal bunnal da tuud in tau dayahan kahunitan magad ha pamarinta sin Tuhan."
                            },
                            {
                                "text": "Na, ini in hibayta' ku kaniyu. Amu in pag'iyanun kaluhayan pa in unta' lumabay dayn ha buli' jawm dayn sin tau dayahan magad ha pamarinta sin Tuhan.\u201d"
                            },
                            {
                                "text": " Nainu-inu tuud in manga mulid niya pagdungug nila sin bichara niya. Laung nila, \u201cNa, bang bih\u0101dtu, in h\u0101ti niya, wayruun tau malappas.\u201d"
                            },
                            {
                                "text": " Iyatud hi \u012asa in manga mulid niya ampa siya simambung laung niya, \u201cAsal bang ha pikilan sin m\u0101nusiya', in biya' ha yan di' tuud marapat mahinang, sagawa' wayruun mahunit ha Tuhan. In unu-unu kat\u0101n marapat niya mahinang.\u201d"
                            },
                            {
                                "text": " Sakali namung hi Pitrus, laung niya, \u201cNa, biya' diin in kami ini? Tiyaykuran namu' na in unu-unu kat\u0101n ampa kami miyagad kaymu. Unu baha' in hitungbas k\u0101mu'?\u201d"
                            },
                            {
                                "text": " Laung hi \u012asa kanila, \u201cBaytaan ta kamu sin tuman. Bang dumatung na in waktu maba'gu na in unu-unu kat\u0101n kah\u0101lan ha lawm dunya, iban in aku amu in Anak M\u0101nusiya' lumingkud ha lawm kasawahan magbaya' ha m\u0101nusiya' kat\u0101n iyampa in manga kamu hangpu' tagduwa mulid ku dihilan ku kalagguan. Kamu in manga wakil ku dihilan ku kawasa magbaya' ha hangpu' tagduwa pihak sin bangsa Israil."
                            },
                            {
                                "text": "L\u0101gi' hisiyu-siyu in atas mam\u012bn sin pam\u0101y-b\u0101y niya, atawa sin manga taymanghud niya usug-babai, atawa sin ina'-ama' niya, atawa sin manga anak niya, atawa sin manga lupa' niya sabab-karna' sin pag'agad niya k\u0101ku', na lipat manglipat in hitungbas kaniya sin Tuhan iban karihilan siya kabuhi' salama-lama."
                            },
                            {
                                "text": "Malayngkan in manga tau amu in ha unahan bihaun, ha adlaw mahuli sila in ha ulihan, ampa in manga tau amu in ha ulihan bihaun, ha adlaw mahuli sila in ha unahan.\u201d "
                            }
                        ]
                    },
                    {
                        "verses": [
                            {
                                "text": "  \u201cKarna' in hantang sin pamarinta sin Tuhan hikadalil ta pa kah\u0101lan sin pagd\u0101 sin hambuuk tau ha manga tau maghihinang kaniya. Biya' ha ini in hantang niya. Hambuuk adlaw in tau tagdapu sin kabbun miyanaw subu-subu pa nanglawag tau maghinang ha kabbun niya."
                            },
                            {
                                "text": "Na, nakapagsulut mayan siya iban sin manga maghihinang, sin gadjihan niya sila biya' sin pagkabiyaksahan hipaggadji kanila ha lawm hangka-adlaw, piyakadtu niya na sila piyapaghinang pa kabbun niya."
                            },
                            {
                                "text": " \u201cPag'ubus, pag'abut lisag siyam miyadtu siya pa tabu'. Sakali n\u0101kita' siya manga tau didtu ha tabu' nagtitindug wayruun h\u012bhinang."
                            },
                            {
                                "text": "Laung niya ha manga tau ini, \u2018Kadtu kamu isab paghinang pa kabbun ku. Gadjihan ta kamu ha ganta' t\u016bp higadji kaniyu.\u2019"
                            },
                            {
                                "text": "Na, miyadtu na in manga tau naghinang pa kabbun.  \u201cSakali pag'abut ugtu suga nanglawag na isab siya tau maghinang ha kabbun niya. Biya' da isab h\u0101dtu in h\u012bnang niya pag'abut lisag t\u016b sin mahapun."
                            },
                            {
                                "text": "Pagga masuuk na lisag lima sin mahapun, nagbalik siya pa tabu'. Awn k\u012bta' niya manga tau nagtitindug wayruun h\u012bhinang. Laung niya ha manga tau ini, \u2018Mayta' kamu yan magtindug sadja duun ha yan tingpus hangka-adlaw wayruun h\u012bhinang niyu?\u2019"
                            },
                            {
                                "text": " \u201c \u2018Sabab wayruun tau kimawa' k\u0101mu' maghinang,\u2019 in sambag sin manga tau kaniya.  \u201c \u2018Na, marayaw na, kadtu kamu pa kabbun ku maghinang,\u2019 laung niya ha manga tau."
                            },
                            {
                                "text": " \u201cManjari nar\u016bm mayan biyaytaan sin tagdapu kabbun in kapatas, laung niya, \u2018Tawaga naa in manga tau maghihinang ampa mu gadjihi. Gadjihi naa muna in manga tau kiyawa' ku naghinang ha ulihan, ubus ampa in manga kiyawa' ku nakauna.\u2019"
                            },
                            {
                                "text": " \u201cNa, in manga tau amu in timagna' naghinang lisag lima sin mahapun giyadjihan sila tungud sin hinang hangka-adlaw."
                            },
                            {
                                "text": "Na, in pangannal sin manga tau amu in nakawa' muna naghinang in gadji nila mataas, pasal sila in nakauna naghinang. Sagawa' pagtabuk nila sin gadji nila, sibu' da iban sin manga tau ha ulihan naghinang."
                            },
                            {
                                "text": "Tiyabuk nila in gadji nila, ampa nila piyagdubduban in tau nagkawa' kanila naghinang."
                            },
                            {
                                "text": "Laung nila, \u2018In manga tau kiyawa' mu naghinang ha ulihan hangka-j\u0101m da naghinang, sagawa' in kami tingpus hangka-adlaw naghinang ha pasuan suga. Sagawa' sibu' da in gadji namu' iban sila!\u2019"
                            },
                            {
                                "text": " \u201cLaung sin tagdapu sin kabbun ha hangka-tau, laung niya, \u2018Kitaa ba bagay, wala' ta sa kamu iyakkalan. Piyagsulutan natu' sin gadjihan ta kamu tungud sin hinang hangka-adlaw."
                            },
                            {
                                "text": "Na, kawaa niyu in gadji niyu, ampa kamu uwi' na. Kabayaan ku piyagsibu' in gadji niyu iban sin manga tau kiyawa' ku naghinang ha ulihan."
                            },
                            {
                                "text": "Mayta', asubuhun ta kamu, wayruun ka kapatut ku magbaya' sin pilak ku? Atawa nangabughu' kamu pasal piyagmarayaw ku ha tau in pilak ku?\u2019 \u201d"
                            },
                            {
                                "text": " Na, mahuli dayn duun, laung hi \u012asa, \u201cHangkan hisiyu-siyu in ha ulihan, ha adlaw mahuli amu in makapaunahan, ampa in ha unahan, ha adlaw mahuli amu in makapaulihan.\u201d"
                            },
                            {
                                "text": "   Manjari s\u016bng mayan hinda \u012asa tumukad pa Awrusalam, diy\u0101 hi \u012asa in manga hangpu' tagduwa mulid niya kimand\u012b dayn ha manga kaibanan tau, ampa niya sila biyaytaan."
                            },
                            {
                                "text": "Laung niya, \u201cKitaa niyu ba, in kitaniyu ini tudju madtu pa Awrusalam. Didtu aku, amu in Anak M\u0101nusiya', hiungsud pa lawm lima sin manga nakura' kaimaman iban guru sin sara' agama. Laung nila subay kamatay in hukuman hibutang k\u0101ku'."
                            },
                            {
                                "text": "Pag'ubus ampa nila aku hiungsud pa lawm lima sin manga tau bukun Yahudi amu in namamarinta sin hula'. Na, pagliki'-likian aku sin manga tau yan iban lapdusan nila aku sin lulubak. Pag'ubus ampa nila aku hilansang pa usuk pagpatayan tau. Sumagawa', pag'abut hikat\u016b sin adlaw dayn ha kamatay k\u0101ku', mabuhi' da aku magbalik.\u201d"
                            },
                            {
                                "text": "   Na, sakali in asawa hi Sibidi miyawn iban sin duwa anak niya simujud pa alupan hi \u012asa sabab awn pangayuun niya kan \u012asa."
                            },
                            {
                                "text": " \u201cUnu in pangayuun mu?\u201d laung hi \u012asa kaniya.  Simambung siya, laung niya, \u201cBang dumatung na in waktu, ikaw na in lumingkud mamarinta ha manga m\u0101nusiya', dihili kalagguan in duwa anak ku ini. Janjii aku sin palingkurun mu sila ha dapit pa tuu iban lawa mu.\u201d"
                            },
                            {
                                "text": " \u201cDi' mu kaingatan tuud bang unu in piyangayu' mu yan,\u201d in sambag hi \u012asa. \u201cHa pikil niyu, makasandal kamu minum sin luun sin sawan amu in subay inumun ku?\u201d laung hi \u012asa kanila.  \u201cHuun, makasandal kami,\u201d in sambag nila."
                            },
                            {
                                "text": " \u201cNa, tantu minum kamu sin luun sin sawan amu in inumun ku,\u201d laung hi \u012asa kanila, \u201csagawa' wayruun kapatut ku magp\u012b' bang hisiyu in lumingkud ha dapit pa tuu iban lawa ku, sabab in manga yan tiyatagama sin Tuhan, Ama' ku amu in magbaya' dumihil ha manga kiyasukuan niya.\u201d"
                            },
                            {
                                "text": " Pagdungug sin kaibanan hangpu' mulid hi \u012asa sin piyangayu' sin asawa hi Sibidi, diyugalan sila ha duwa magtaymanghud."
                            },
                            {
                                "text": "Na hangkan tiyawag sila kat\u0101n hi \u012asa pakawnun kaniya, ampa siya namung, laung niya, \u201cKaingatan niyu in addat sin manga tau bangsa dugaing namamarinta d\u012b ha dunya matagi sila magkawasa ha manga tau iban in manga tau mataas in kawasa amuna magbaya'-baya' sin hinangun nila ha manga tau."
                            },
                            {
                                "text": "Sagawa' in kamu dugaing in hinang niyu dayn kanila. Bang awn dayn kaniyu in mabaya' tumaas, na subay siya maghulas-sangsa' ha kaibanan niya."
                            },
                            {
                                "text": "Iban bang awn d\u012b kaniyu in mabaya' tumaas tuud dayn ha kat\u0101n, na subay siya magtag'\u012bpun ha manga pagkahi niya."
                            },
                            {
                                "text": "Karna' minsan in aku, amu in Anak M\u0101nusiya', miyari pa dunya bukun ha supaya paghulas-sangsaan sin manga m\u0101nusiya', sagawa' aku in naghulas-sangsa' kanila. Miyari aku lumilla' sin dugu'-nyawa ku amu in hipanglukat ha manga tau mataud dayn ha manga dusa nila.\u201d"
                            },
                            {
                                "text": "   Ha sasang hi \u012asa iban sin manga mulid niya miyamanaw muwi' na dayn ha d\u0101ira Ariha, awn tau mataud in imurul kanila."
                            },
                            {
                                "text": "Sakali awn duwa tau buta naglilingkud ha higad d\u0101n. Pagdungug nila sin hi \u012asa limabay, magt\u016by sila timawag matanug, laung nila, \u201cAndu', hambuuk panubu' hi Daud, kaulungi kami.\u201d"
                            },
                            {
                                "text": " Pagdungug kanila sin manga tau mataud, piyag'amahan sila iban \u012byan sila di' papaghibukun. Sagawa' g\u0101m mayan, piyatanug nila tuud in pagsuwara nila. Laung nila, \u201c\u016a, Tuwan, hambuuk panubu' hi Daud, kaulungi kami!\u201d"
                            },
                            {
                                "text": " Sakali himundung hi \u012asa ampa niya tiyawag in duwa tau buta. Laung hi \u012asa kanila, \u201cUnu in kabayaan niyu hitabang ku kaniyu?\u201d"
                            },
                            {
                                "text": " \u201cTuwan,\u201d laung sin duwa buta, \u201ckabayaan namu' makakita' kami magbalik.\u201d"
                            },
                            {
                                "text": " Limuuy hi \u012asa kanila. Na, iyulinan niya in mata sin duwa tau buta. Na, saruun-duun nakakita' na sila, ubus ampa sila miyagad kan \u012asa. "
                            }
                        ]
                    },
                    {
                        "verses": [
                            {
                                "text": "   Manjari masuuk mayan hinda \u012asa pa Awrusalam, k\u012bta' nila na in l\u016bngan Bitpaji ha B\u016bd Jaytun. Na, diyaak hi \u012asa in duwa mulid niya paunahun dayn kanila."
                            },
                            {
                                "text": "Laung niya kanila, \u201cKadtu kamu pa l\u016bngan amu in s\u016bngun niyu yaun. Pagdatung niyu na mayan madtu, magt\u016by kamu makab\u0101k hambuuk kura' hiyuhukutan iban anak niya mabata' pa, amu in wala' pa kiyapanguraan. Hubari niyu ampa niyu d\u0101ha mari k\u0101ku'."
                            },
                            {
                                "text": "Bang awn tau mangasubu kaniyu, baytai niyu, \u2018Kagunahan sila sin Panghu'.\u2019 Na, magt\u016by niya sa yan hipar\u0101 kaniyu.\u201d"
                            },
                            {
                                "text": " Na, in ini naawn sabab kiyapamung iban kiyasulat ha lawm Kitab sin hambuuk nabi sin timpu nakauna in Parman sin Tuhan, amu agi,"
                            },
                            {
                                "text": "\u201cBaytai in manga tau ha Awrusalam, \u2018Kitaa niyu ba! Bihaun yan na tudju mawn kaniyu in makapagbaya' kaniyu. In siya yan mababa' in atay. Mangura' siya ha kura', amu in anak kura' wala' pa kiyapanguraan.\u2019 \u201d"
                            },
                            {
                                "text": " Na, miyadtu na in duwa mulid niya. Iyagad nila in daakan kanila hi \u012asa."
                            },
                            {
                                "text": "Pagbalik sin duwa mulid, nagdar\u0101 na sila sin kura' iban anak kura'. Liyampikan nila sin juba nila in taykud sin kura' iban sin anak kura', ubus ampa nangura' hi \u012asa."
                            },
                            {
                                "text": "Sakali nangura' mayan hi \u012asa, h\u012bklad sin manga tau mataud in juba nila ha d\u0101n labayan hi \u012asa. Ampa in kaibanan tau nanu'tu' manga sanga dahunan, ampa nila kiyanat ha d\u0101n labayan hi \u012asa. (H\u012bnang nila yan bat nila mapakita' in panglaggu' nila kan \u012asa.)"
                            },
                            {
                                "text": "In manga tau mataud miyamanaw ha unahan iban ha ulihan hi \u012asa nag'ulang. Laung nila, \u201cPudjihun natu' in hambuuk panubu' hi Daud. Bang mayan siya barakatan amu in kiyawakilan sin Tuhan! Pudjihun natu' in Tuhan didtu ha surga' amu in mataas dayn ha kat\u0101n!\u201d"
                            },
                            {
                                "text": " Na, pagdatung hi \u012asa pa Awrusalam nahiluhala' in tau kat\u0101n ha lawm d\u0101ira. \u201cHisiyu baha' in tau yan,\u201d laung sin manga tau."
                            },
                            {
                                "text": " Laung sin manga tau miyamagad kan \u012asa, \u201cSiya na ini in hi \u012asa, nabi dayn ha Nasarit ha hula' Jalil.\u201d"
                            },
                            {
                                "text": "   Sakali sim\u016bd hi \u012asa pa lawm halaman sin B\u0101y sin Tuhan, ampa niya diy\u016by pa guwa' in manga mam\u012b-m\u012b iban magdaragang duun. Biyalintuwad niya in manga lamisahan sin manga tau magsasambi' s\u012bn sin s\u012bn dayn ha dugaing hula' iban sin lingkuran sin manga tau magdaragang assang."
                            },
                            {
                                "text": "Sarta' piyamungan niya in manga tau, laung niya, \u201cKiyasulat ha lawm Kitab in Parman sin Tuhan, amu agi, \u2018In b\u0101y ku, subay ng\u0101nan b\u0101y pagtataatan!\u2019 Sagawa',\u201d laung hi \u012asa, \u201ch\u012bnang niyu yan lugal pag'aanyayahan sin s\u012bn sin manga tau!\u201d"
                            },
                            {
                                "text": " Sakali, duun pa hi \u012asa masi ha lawm halaman sin B\u0101y sin Tuhan, awn manga buta iban pingka' in miyawn kaniya. Napauli' sila hi \u012asa."
                            },
                            {
                                "text": "Na, diyugalan kan \u012asa in manga nakura' kaimaman iban sin manga guru sin sara' agama pagkita' nila sin manga h\u012bnang niya makainu-inu. Sarta' yaun nag'uulang in manga kabataan ha halaman sin B\u0101y sin Tuhan, laung nila, \u201cPudjihun natu' in hambuuk panubu' hi Daud!\u201d"
                            },
                            {
                                "text": " Manjari, laung nila kan \u012asa, \u201cDiyungug mu da ka in bichara sin manga bata'-bata' yaun?\u201d  \u201cHuun, diyungug ku,\u201d laung hi \u012asa. \u201cMayta', wala' niyu ka nabacha in kiyasulat ha lawm Kitab, amu agi, \u2018Minsan in manga kabataan sampay pa sibi'-sibi' h\u012bhinduan mamudji ha Tuhan.\u2019 \u201d"
                            },
                            {
                                "text": " Pag'ubus min\u012bg na hi \u012asa, ampa siya miyadtu pa kawman sin Bitani. Didtu siya himanti' hangka-d\u016bm."
                            },
                            {
                                "text": "   Na, pagbulat mahinaat, ha s\u016bng na hi \u012asa magbalik pa Awrusalam, nakananam siya hapdi'."
                            },
                            {
                                "text": "Sakali n\u0101kita' siya kahuy tina ha higad sin d\u0101n. Kiyadtu niya sagawa' pagkita' niya wayruun bunga, luwal da manga dahun. Na, laung hi \u012asa ha kahuy tina, \u201cTagnaan dayn ha adlaw ini, di' na tuud kaw magbunga magbalik!\u201d Na, magt\u016by nangluyluy in kahuy tina yaun."
                            },
                            {
                                "text": " Pagkita' sin manga mulid niya, nainu-inu tuud sila. Laung nila, \u201cAy kaw naa, mayta' baha' nanglanus magt\u016by in kahuy tina ini?\u201d"
                            },
                            {
                                "text": " \u201cNa, baytaan ta kamu sin mattan,\u201d laung hi \u012asa, \u201cbang kamu magparachaya tuud ha way paghawal-hawal sin lawm atay niyu, mahinang niyu da isab in biya' sin nahinang ku ha kahuy tina yan. Iban labi pa dayn duun in mahinang niyu. Sabab amu in pag'iyanun minsan in b\u016bd ini bang niyu iyanun, \u2018\u012ag kaw dayn ha biyutangan mu, ampa kaw laksu pa lawm dagat\u2019, na tantu maagad in kabayaan niyu."
                            },
                            {
                                "text": "Bang kamu mangarap pa Tuhan iban magparachaya kamu, in unu-unu kat\u0101n pangayuun niyu pa Tuhan hikarihil sadja kaniyu.\u201d"
                            },
                            {
                                "text": "   Manjari nagbalik hi \u012asa pa lawm halaman sin B\u0101y sin Tuhan. Ha sa'bu niya duun nanghihindu' kiyawn siya iyasubu sin manga nakura' kaimaman iban sin manga nagtatau-maas ha hula'. Laung nila kan \u012asa, \u201cUnu ta' in kawasa mu maghinang sin manga nahinang mu yan d\u012b ha B\u0101y sin Tuhan ini? Hisiyu in nagdihil kaymu sin kawasa maghinang sin manga h\u012bnang mu yan?\u201d"
                            },
                            {
                                "text": " In sambung kanila hi \u012asa, \u201cAwn hambuuk isab hipangasubu ku kaniyu. Bang niyu masambag in pangasubu ku, na baytaan ta isab kamu bang dayn ha unu ku nakawa' in kawasa ku maghinang sin manga hinang ku yan."
                            },
                            {
                                "text": "Na, asubuhun ta kamu. Dayn h\u0101in nakawa' hi Yahiya in kawasa niya mangligu' ha manga tau, dayn ha Tuhan atawa dayn ha m\u0101nusiya'?\u201d  Na, nag'isun-isun na sila bang unu in hisambung nila. Laung nila, \u201cNa, unu na in hisambung natu' kaniya? Bang kitaniyu imiyan in kawasa hi Yahiya dayn ha Tuhan, na iyanun niya kitaniyu, laung niya, \u2018Na, mayta' kamu wala' nagparachaya kan Yahiya?\u2019"
                            },
                            {
                                "text": "Sagawa' bang kitaniyu isab imiyan dayn ha m\u0101nusiya' in kawasa niya, na piligru kitaniyu. Gana-gana maghiluhala' in manga tau, sabab magkahagad tuud in manga tau kat\u0101n sin hambuuk nabi hi Yahiya.\u201d"
                            },
                            {
                                "text": "Na, in sambung nila kan \u012asa, laung nila, \u201cInday, di' namu' kaingatan bang dayn diin niya nakawa' in kawasa niya.\u201d  Na, laung hi \u012asa kanila, \u201cNa, bang biya' h\u0101dtu, di' ta da kamu isab baytaan bang dayn h\u0101in ku nakawa' in kawasa ku huminang sin manga hinang ku yan.\u201d"
                            },
                            {
                                "text": "  Na, masi hi \u012asa nanghihindu', laung niya, \u201cPikila niyu in maana sin hambuuk dalil ini. Awn yaun hambuuk tau taga anak duwa usug. Miyadtu siya pa anak niya magulang ampa niya biyaytaan, laung niya, \u2018Utu', kadtu kaw paghinang adlaw ini pa kabbun anggul.\u2019"
                            },
                            {
                                "text": " \u201c \u2018Di' aku mabaya' madtu!\u2019, in sambag sin anak niya. Sagawa' pag'ubus napinda da in pikilan sin anak niya, miyadtu da siya naghinang pa kabbun anggul."
                            },
                            {
                                "text": " \u201cSakali miyadtu isab siya pa anak niya manghud ampa niya biyaytaan da isab sin biya' h\u0101dtu. \u2018Huun, Ama',\u2019 laung sin anak niya manghud. Sagawa' wala' da siya naghinang madtu pa kabbun anggul."
                            },
                            {
                                "text": " \u201cNa, bang kamu hisiyu ha duwa in nagkahagad sin kabayaan sin ama' nila?\u201d  \u201cIn anak magulang,\u201d in sambag nila.  \u201cNa, ini in hibayta' ku kaniyu,\u201d laung hi \u012asa kanila. \u201cIn manga tau baldusa biya' na sin magkakawa' sukay pa parinta iban sin manga babai mang\u012b', makauna pa dayn kaniyu makatabuk sin karayawan dayn ha pamarinta sin Tuhan."
                            },
                            {
                                "text": "Karna' wala' kamu nagparachaya kan Yahiya amu in Mangliligu', amu in miyari namayta' kaniyu sin d\u0101n mabuntul tudju pa Tuhan. Sagawa' in manga tau magkakawa' sukay pa parinta iban sin manga babai mang\u012b', nagparachaya kaniya. Sagawa' in kamu, minsan niyu k\u012bta' na in biya' ha yan, wala' da napinda in pamikil niyu. Wala' da kamu nagparachaya kaniya."
                            },
                            {
                                "text": "   \u201cDungug kamu, awn pa isab hambuuk dalil ini,\u201d laung hi \u012asa. \u201cAwn yaun hambuuk tau nagtanum anggul ha kabbun niya. Iy\u0101d niya in katilibut sin kabbun niya ampa siya naglungag dakula', h\u012bnang lugal pagpupugaan sin manga bunga anggul. Iban naghinang siya b\u0101y-b\u0101y mataas in h\u0101g niya amu in pamantawan sin mag'iipat sin kabbun niya. Pag'ubus ampa niya piyatungguan in kabbun anggul niya ha manga magtutunggu' kabbun, ampa siya timulak pa hula' dugaing."
                            },
                            {
                                "text": "Sakali naabut mayan in musim pagpusu' sin manga anggul, diyaak na sin tagkabbun in manga daraakun niya madtu pa manga nagtunggu' sin kabbun niya kumawa' sin manga bunga anggul bahagi' niya."
                            },
                            {
                                "text": " \u201cPagkadtu sin manga daraakun niya, siyaggaw sila sin manga tunggu' kabbun, ubus ampa b\u012bnasa. In kaibanan piyatay nila iban in kaibanan biyatu nila."
                            },
                            {
                                "text": "Sagawa' minsan biya' h\u0101dtu, in tagkabbun nagpakadtu na isab nagbalik ha manga daraakun niya pa manga tunggu' sin kabbun niya. Mataud in daraakun piyakadtu niya dayn sin nakauna. Na, pagkadtu sin manga daraakun biya' da h\u0101dtu in h\u012bnang kanila sin manga tunggu' sin kabbun."
                            },
                            {
                                "text": "Na, ha kahinapusan, diyaak na sin tagkabbun in anak niya madtu pa manga tunggu' sin kabbun niya. Laung niya ha lawm atay niya, \u2018Tantu pag'addatan nila in anak ku!\u2019"
                            },
                            {
                                "text": " \u201cSumagawa' pagkita' sin manga tunggu' sin kabbun ha anak niya, magt\u016by sila nag'isun. Laung nila, \u2018Yan na in anak sin tagkabbun, amu in kiyapusakaan sin kabbun ini. Kari kamu, patayun natu' siya bat natu' makawa' in kabbun pusaka' kaniya!\u2019"
                            },
                            {
                                "text": "Na, siyaggaw nila in anak sin tagkabbun. Piyaguwa' nila dayn ha lawm kabbun anggul ampa nila piyatay."
                            },
                            {
                                "text": " \u201cNa, ha pikil niyu bang makauwi' na mawn in tagkabbun, unuhun niya in manga tunggu' sin kabbun niya?\u201d laung hi \u012asa."
                            },
                            {
                                "text": " \u201cNa, tantu patayun niya in manga tau mang\u012b' tunggu' sin kabbun anggul niya,\u201d in sambag sin manga nakura' kaimaman iban sin manga nagtatau-maas ha hula', \u201campa niya patungguan in kabbun niya ha manga tau dugaing tunggu' amu in dumihil kaniya sin bahagi' niya bang maabut na in musim sin pagpusu' sin anggul.\u201d"
                            },
                            {
                                "text": " Laung hi \u012asa kanila, \u201cWala' niyu ka nabacha in kiyasulat ha Kitab? In agi sin Kitab, \u2018In batu biyugit sin manga maghihinang b\u0101y (sabab in pangannal nila way guna), amura tuud isab in batu nanjari piyagpapagun sin b\u0101y. H\u012bnang yan sin Tuhan iban makahaylan tuud k\u0101tu'niyu.\u2019"
                            },
                            {
                                "text": " \u201cHangkan ini in hibayta' ku kaniyu,\u201d laung hi \u012asa. \u201c\u012agan na dayn kaniyu in manga karayawan dayn ha pamarinta sin Tuhan ampa hirihil pa bangsa dugaing amu in magkahagad sin daakan sin Tuhan."
                            },
                            {
                                "text": "In h\u0101ti sin batu amu in piyagpapagun sin b\u0101y, amuna in Almasi. Na, bang sawpama awn tau makaligad pa batu ini, magkapusat-pusat in baran niya, iban bang awn tau kahulugan sin batu ini, magkatumu-tumu in baran niya mahinang bagunbun.\u201d"
                            },
                            {
                                "text": " Pagdungug sin manga nakura' sin kaimaman iban sin manga Parisi sin manga piyagdalil hi \u012asa, magt\u016by nila kiyah\u0101tihan sin sila in piyarungugan hi \u012asa."
                            },
                            {
                                "text": "Na, hangkan mabaya' nila saggawun hi \u012asa, sagawa' mabuga' sila ha manga tau mataud, amu in nagkahagad sin in hi \u012asa hambuuk nabi. "
                            }
                        ]
                    },
                    {
                        "verses": [
                            {
                                "text": "   Manjari nanghindu' na isab hi \u012asa ha manga tau pasal sin pamarinta sin Tuhan. In panghindu' niya diyalil niya kaagi pa hambuuk isturi."
                            },
                            {
                                "text": "Laung niya, \u201cIn hantang sin pamarinta sin Tuhan hikadalil ha hambuuk sultan nagsaddiya sin pagtiyaun sin anak niya usug."
                            },
                            {
                                "text": "Diyaak niya in manga \u012bpun niya kumawa' ha manga luruk pakawnun na pa pagtiyaunan sin anak niya. Sagawa' di' mabaya' in manga tau amu in piyakawa' mangluruk mawn pa pagjamuhan."
                            },
                            {
                                "text": " \u201cNa, hangkan diyaak niya na isab magbalik in manga kaibanan \u012bpun niya kumawa' ha manga luruk pakawnun pa pagjamuhan. Laung niya ha manga \u012bpun niya, \u2018Baytai niyu in manga luruk sin saddiya na in paghinang sin pagtiyaun. Nasumbay' na in manga sapi' mandangan iban sin manga anak sapi' mahambug. Saddiya na in kat\u0101n. Pakaria niyu na sila pa pagjamuhan.\u2019"
                            },
                            {
                                "text": " \u201cSagawa' in manga luruk wala' nag'asip. Amu in piyaruli nila in pag'usaha nila. In hambuuk miyadtu naghinang pa uma, in hambuuk miyadtu pa tinda niya."
                            },
                            {
                                "text": "Ampa in kaibanan, siyaggaw nila in manga \u012bpun sin sultan, piyagbinasa iban piyagpatay nila."
                            },
                            {
                                "text": "Na, pag'ingat sin sultan sin h\u012bnang sin manga tau ha manga \u012bpun niya, diyugalan tuud siya. Magt\u016by niya diyaak piyabunu' ha manga sundalu in manga tau namatay ha manga \u012bpun niya, iban piyapasunug niya in d\u0101ira nila."
                            },
                            {
                                "text": " \u201cPag'ubus yadtu piyatawag niya in manga \u012bpun niya ampa biyaytaan, laung niya, \u2018Sakap na in paghinang sin pagtiyaun, sagawa' di' na t\u016bpun lumuruk in manga piyakawa' ku, sabab siyulak nila in pagpakawa' ku kanila mangluruk."
                            },
                            {
                                "text": "Na, bihaun kadtu kamu pa manga d\u0101n paglalabayan sin manga tau mataud, ampa niyu kawaa mangluruk mari pa pagjamuhan in kat\u0101n tau kakitaan niyu.\u2019"
                            },
                            {
                                "text": "Na, miyadtu na in manga \u012bpun pa kar\u0101n-d\u0101nan. Kiyawa' nila na in tau kat\u0101n k\u012bta' nila mangluruk pa pagtiyaunan sibu' da tau mang\u012b' iban marayaw. Na, manjari nahipu' na sin tau in b\u0101y pagtiyaunan."
                            },
                            {
                                "text": " \u201cSakali, pags\u016bd sin sultan sumagina ha manga luruk, awn k\u012bta' niya hambuuk tau nagbabadju' sin bukun hipagpabadju' ha manga luruk sin tau nagkawa' kanila."
                            },
                            {
                                "text": "Laung sin sultan ha tau yaun, \u2018Utu', biya' diin in kas\u016bd mu mari sin in badju' mu yan bukun badju' hipangluruk pa pagtiyaunan?\u2019 Sagawa' wala' simambung in tau yaun."
                            },
                            {
                                "text": " \u201cNa, laung sin sultan ha manga \u012bpun, \u2018Hukuti niyu in siki-lima sin tau yan, ampa niyu larukan pa guwa', madtu pa lawm katigidluman. Duun siya magtangis iban sumandal sin kasiksaan makalap.\u2019 \u201d"
                            },
                            {
                                "text": " Na, mahuli dayn duun, laung hi \u012asa, \u201cHangkan biya' ha yan sabab mataud in tau nataabbit paagarun ha pamarinta sin Tuhan, sagawa' hangkatiyu' da in nap\u012b' amu in magad tuud.\u201d"
                            },
                            {
                                "text": "   Na, manjari min\u012bg in manga Parisi, ampa sila nag'isun bang biya' diin in kalusut nila kan \u012asa ha bichara."
                            },
                            {
                                "text": "Sakali diyaak nila in kaibanan mulid nila iban sin manga kaibanan tau agad kan Hirud nangasubu madtu kan \u012asa. Laung sin manga tau ini kan \u012asa, \u201cTuwan, kaingatan namu' in ikaw mabuntul iban kasabunnalan sadja in bichara mu. Nanghihindu' kaw pasal sin manga addat iban kawl-piil amu in kabayaan sin Tuhan pakayun sin manga m\u0101nusiya'! Di' kaw masusa minsan unu in pikilan sin manga tau pasal sin bichara mu sabab di' kaw magp\u012b' tau minsan unu in kawasa niya."
                            },
                            {
                                "text": "Na, sambungi kunu' kami, Tuwan, sin pangasubu namu' ini. Langgal sara' ka sin sara' agama bang kitaniyu magbayad sayrulla pa Sultan sin hula' R\u016bm amu in namamarinta k\u0101tu'niyu, atawa bukun?\u201d"
                            },
                            {
                                "text": " Na, asal kiyaingatan hi \u012asa sin mang\u012b' in papanaw sin akkal nila. Na, hangkan in sambung hi \u012asa, laung niya, \u201cIn kamu yan magpabaw'-baw' sadja mangasubu! Mayta' niyu aku sulayan saggawun ha bichara?"
                            },
                            {
                                "text": "Pakitaan niyu mari k\u0101ku' in pilak hipamayad sayrulla pa parinta.\u201d  Na, diyuhal nila kan \u012asa in pilak."
                            },
                            {
                                "text": "Pag'ubus, iyasubu sila hi \u012asa, laung niya, \u201cKansiyu in patta' iban ng\u0101n ha pilak ini?\u201d"
                            },
                            {
                                "text": " Laung nila, \u201cHa sultan sin hula' R\u016bm.\u201d  Laung hi \u012asa kanila, \u201cNa, pagga biya' ha yan, unu in suku' sin Sultan sin hula' R\u016bm subay hiungsud kaniya. Damikkiyan, unu in suku' sin Tuhan subay hiungsud pa Tuhan.\u201d"
                            },
                            {
                                "text": " Pagdungug nila sin sambung hi \u012asa, landu' tuud sila nainu-inu. Pag'ubus ampa sila min\u012bg na."
                            },
                            {
                                "text": "   Na, ha adlaw da isab yadtu, awn manga Yahudi pagng\u0101nan Sadduki in miyawn kan \u012asa. In manga tau ini imiyan sin in manga patay di' na mabuhi' magbalik ha adlaw mahuli."
                            },
                            {
                                "text": "Nangasubu sila kan \u012asa, laung nila, \u201cTuwan Guru, hi Musa nanghindu' sin bang in hambuuk usug mapatay ampa wayruun anak niya ha asawa niya, subay asawahun sin taymanghud niya in balu niya, ha supaya awn tubu' amu in dum\u0101 sin ng\u0101n sin miyatay."
                            },
                            {
                                "text": "Na, bakas awn pitu magtaymanghud usug naghuhula' d\u012b. Manjari in magulang amu in taga asawa miyatay ampa wayruun anak niya iban sin asawa niya. Na, manjari iyasawa sin taymanghud niya, amu in sumunu' kaniya in balu."
                            },
                            {
                                "text": "Sagawa' miyatay da isab in taymanghud niya wayruun tubu' ha balu. Hangkan iyasawa na isab sin taymanghud sumunu' in balu, sagawa' miyatay da isab siya iban wayruun da nakab\u0101k tubu'. In hawpu' niya, in babai naasawa sin pitu magtaymanghud, sagawa' miyatay sila kat\u0101n, wayruun da nakab\u0101k tubu'."
                            },
                            {
                                "text": "Ha ulihan miyatay da isab in babai."
                            },
                            {
                                "text": "Na, bang dumatung na in waktu mabuhi' na magbalik in manga patay, hisiyu ha pitu magtaymanghud in tag'asawa ha babai yadtu? Karna' bakas siya naasawa sin kat\u0101n pitu magtaymanghud.\u201d"
                            },
                            {
                                "text": " In sambung kanila hi \u012asa, laung niya, \u201cSa' tuud in pikilan niyu yan, sabab di' niyu kaingatan in ha lawm Kitab, iban di' niyu da isab kaingatan in kusug sin kawasa sin Tuhan."
                            },
                            {
                                "text": "Karna' bang mabuhi' na magbalik in manga patay, in sila mabiya' na sin manga mal\u0101ikat ha surga'. Iban in usug iban babai di' na magtiyaun."
                            },
                            {
                                "text": "Na, ha pasal isab sin manga patay mabuhi' magbalik, mayta', wala' niyu ka nabacha ha lawm Kitab in Parman sin Tuhan, amu agi,"
                            },
                            {
                                "text": "\u2018Aku in Tuhan hinda Ibrahim, iban aku in Tuhan hi Isahak, iban aku da isab in Tuhan hi Ya'kub\u2019?\u201d Laung hi \u012asa, \u201cIn Tuhan, amu in piyagtutuhanan sin manga buhi' bukun sin manga patay.\u201d"
                            },
                            {
                                "text": " Na, pagdungug sin katauran tau, nainu-inu tuud sila sin hindu' hi \u012asa."
                            },
                            {
                                "text": "   Sakali, pagdungug sin manga Parisi sin natahamul in manga Sadduki sin pamung hi \u012asa, na miyawn sila nagtipun kan \u012asa."
                            },
                            {
                                "text": "Awn hambuuk dayn kanila in mabaya' sumulay lumusut kan \u012asa ha bichara. In tau ini guru sin sara' agama."
                            },
                            {
                                "text": "Iyasubu niya hi \u012asa, laung niya, \u201cTuwan Guru, unu in umbulsatu daakan sin sara' agama?\u201d"
                            },
                            {
                                "text": " In sambung hi \u012asa, laung niya, \u201cWajib puspusun niyu in lasa niyu ha Tuhan, Panghu' niyu, labi dayn ha unu-unu kat\u0101n ha lawm atay niyu, ha kabuhi' niyu iban ha lawm pikilan niyu."
                            },
                            {
                                "text": "Amu yan in umbulsatu maharga' dayn ha kat\u0101n daakan."
                            },
                            {
                                "text": "In daakan hikaruwa ini biya' da isab ha yan in harga' niya. Amu agi, \u2018Subay niyu kalasahan in pagkahi niyu m\u0101nusiya', biya' sin lasa niyu ha baran niyu.\u2019"
                            },
                            {
                                "text": "Dayn ha duwa daakan ini, gimuwa' in kat\u0101n manga sara' daakan piyanaug sin Tuhan dayn kan Musa iban sin manga hindu' sin manga kanabihan.\u201d"
                            },
                            {
                                "text": "   Na, nakapagtipun mayan in manga Parisi, napikil hi \u012asa mangasubu kanila, laung niya,"
                            },
                            {
                                "text": "\u201cUnu in pikilan niyu pasal sin Almasi? Hisiyu in tagtubu' kaniya?\u201d  \u201cHambuuk panubu' siya hi Daud,\u201d in sambung nila."
                            },
                            {
                                "text": " \u201cNakaamu in sambung niyu, sagawa' mayta' ha waktu hiy\u016bp hi Daud sin R\u016b sin Tuhan, tiyawag niya Panghu' in Almasi? Karna' nakapamung siya, amu agi,"
                            },
                            {
                                "text": "\u2018Namung in Tuhan ha Panghu' ku, amu agi, \u201cLingkud kaw d\u012b ha dapit pa tuu ku, sampay ku mapabutang ha babaan mu in kat\u0101n simusulang kaymu.\u201d \u2019 \u201d "
                            },
                            {
                                "text": "Na, laung hi \u012asa, \u201cIn pagt\u0101g hi Daud ha Almasi, Panghu'. Na, mayta' siya tiyawag Panghu' bang siya hambuuk sadja panubu' hi Daud?\u201d "
                            },
                            {
                                "text": "Na, wala' nakapamung in manga tau kan \u012asa minsan hangka-kabtang. Tagnaan dayn ha adlaw yadtu wayruun na timawakkal mangasubu kan \u012asa. "
                            }
                        ]
                    },
                    {
                        "verses": [
                            {
                                "text": "   Manjari namichara hi \u012asa ha manga tau mataud iban ha manga mulid niya."
                            },
                            {
                                "text": "Laung hi \u012asa, \u201cIn manga guru sin sara' agama iban sin manga Parisi awn kapatut nila manghindu' sin manga sara' sin Tuhan piyanaug dayn kan Musa."
                            },
                            {
                                "text": "Hangkan subay niyu kahagarun in kat\u0101n hindu' nila. Sagawa' ayaw niyu singuri in manga hinang nila, sabab wala' nila iyaagad in h\u012bhindu' nila ha manga tau."
                            },
                            {
                                "text": "Hinduan nila in manga tau hipaagad in manga daakan mahunit hinangun, malayngkan, in sila wala' miyamagad sin daakan yan."
                            },
                            {
                                "text": " \u201cIn kat\u0101n hinang nila yan hipagpakita' sadja ha manga tau. Kitaa niyu ba in laggu' sin luluunan sin manga piyagsulatan sin manga ayat dayn ha Kitab, biyubutang nila ha manga tuktuk iban buktun nila, iban atura niyu ba in haba' sin jambu sin manga juba nila."
                            },
                            {
                                "text": "Bang sila lumuruk pa pagjamuhan lumingkud sila ha lilingkuran tiyataw' ha manga tau balkanan iban bang sila ha langgal lumingkud sila ha unahan amu in paglilingkuran tiyataw' ha manga tau mataas."
                            },
                            {
                                "text": "Mabaya' tuud sila bang sila lagguun sin manga tau ha mayran, iban mabaya' tuud sila gulalun \u2018Tuwan Guru\u2019."
                            },
                            {
                                "text": " \u201cSagawa' in kamu subay kamu di' magpagulal \u2018Tuwan Guru\u2019 sabab in kat\u0101n m\u0101nusiya' sali' da sin magtawtaymanghud kat\u0101n iban hambuuk-buuk da in Guru niyu tuud."
                            },
                            {
                                "text": "Iban subay wayruun tau gulalun niyu Ama', sabab hambuuk-buuk da Tuhan ha surga' in Ama' niyu."
                            },
                            {
                                "text": "Iban di' kamu makajari gulalun Panghu' sabab hambuuk-buuk da Almasi in Panghu'."
                            },
                            {
                                "text": "Hisiyu-siyu in mataas tuud dayn ha manga pagkahi niya, na subay siya magtag'\u012bpun kanila."
                            },
                            {
                                "text": "Hisiyu-siyu in magpataas sin baran niya, hidusdus da pa baba'. H\u0101ti hisiyu-siyu in magpababa' sin baran niya, angkatun da siya pa taas.\u201d "
                            },
                            {
                                "text": "   Pag'ubus laung hi \u012asa, \u201cMakaluuy tuud in manga kamu guru sin sara' agama iban manga Parisi! In kamu magpabaw'-baw' sadja miyamagad sin kabayaan sin Tuhan, sagawa' in bunnal niya, kamu yan in timambul sin d\u0101n labayan sin manga tau pa lawm pamarintahan sin Tuhan, sabab in kamu baran niyu di' mabaya' magad ha pamarinta sin Tuhan. Na, hangkan di' niyu tugutan magad ha pamarinta sin Tuhan in manga tau amu in mabaya' magad!"
                            },
                            {
                                "text": " \u201cMakaluuy tuud in manga kamu guru sin sara' agama iban manga Parisi! Magpabaw'-baw' sadja kamu miyamagad sin daakan sin Tuhan. Anyayahun niyu in manga b\u0101y sin manga balu babai, ubus ampa kamu magpahaba' sin pagpangarap niyu pa Tuhan, hipagpakita'-kita' ha manga tau, ha supaya in manga tau magpikil sin in kamu tau marayaw. Na, dayn ha sabab yan, murka' dakula' in dumatung kaniyu."
                            },
                            {
                                "text": " \u201cMakaluuy tuud in manga kamu guru sin sara' agama iban manga Parisi. Magpabaw'-baw' sadja kamu miyamagad ha daakan sin Tuhan. Landu' tuud in tuyu' niyu magpasaplag sin hindu' niyu pa manga tau sabab umuntas kamu kalawd-lawran iban madtu kamu pa kahula'-hulaan ha supaya mapaagad niyu ha hindu' niyu minsan dakuman hambuuk tau. Na, bang niyu siya mapaagad na sin hindu' niyu, in siya yan lumabi pa in kang\u012ban dayn kaniyu iban masuku' na siya sin narka' biya' kaniyu!"
                            },
                            {
                                "text": " \u201cMakaluuy tuud kamu. Biya' kamu yan sapantun buta imambit ha pagkahi niyu buta. Biya' ha ini in hindu' niyu ha manga tau, laung niyu, \u2018Bang in hambuuk tau sumapa ampa niya hinangun saksi' in B\u0101y sin Tuhan, wayruun da ng\u012b' niya minsan niya di' agarun in siyapahan niya. Sagawa' bang siya sumapa ampa hinangun niya saksi' in manga kapanyapan bulawan ha lawm sin B\u0101y sin Tuhan, na subay niya tuud agarun in siyapahan niya.\u2019"
                            },
                            {
                                "text": "Dupang tuud kamu iban s\u0101' tuud in pikilan niyu. Mayta', hawnu in maharga' in bulawan atawa in B\u0101y sin Tuhan? Tantu maharga' in B\u0101y sin Tuhan dayn sin kapanyapan bulawan ha lawm niya. In B\u0101y sin Tuhan suchi, hangkan in unu-unu kat\u0101n ha lawm niya, suchi da isab."
                            },
                            {
                                "text": "L\u0101gi', nanghindu' pa isab kamu, laung niyu, \u2018Bang awn hambuuk tau sumapa ampa hinangun niya saksi' in lugal pagkukulbanan, wayruun ng\u012b' niya minsan niya di' agarun in siyapahan niya. Sagawa' bang siya sumapa ampa niya hinangun saksi' in manga unu-unu biyubutang ha lugal pagkukulbanan, subay niya agarun in siyapahan niya.\u2019"
                            },
                            {
                                "text": "Nas\u0101' tuud in pikilan niyu yan! Mayta', hawnu in maharga' in lugal pagkukulbanan atawa in manga iyungsud pagkulbanan? In lugal pagkukulbanan suchi, hangkan in unu-unu kat\u0101n hikabutang mawn suchi da isab."
                            },
                            {
                                "text": "Na, hangkan bang in tau sumapa ampa niya hinangun saksi' in lugal pagkukulbanan, na, malapay na sampay in kat\u0101n biyubutang duun amu in iyungsud pagkulbanan."
                            },
                            {
                                "text": "Na, bang isab in tau sumapa, ampa niya hinangun saksi' in B\u0101y sin Tuhan, na malapay da isab in Tuhan, sabab in B\u0101y yan, B\u0101y niya."
                            },
                            {
                                "text": "Na, bang isab in tau sumapa ampa surga' in hinangun niya saksi', na malapay da isab in Tuhan iban sin kiyabubutangan niya."
                            },
                            {
                                "text": " \u201cMakaluuy tuud in kamu manga guru sin sara' agama iban sin manga Parisi! In kamu yan magpabaw'-baw' sadja miyamagad ha daakan sin Tuhan! Hiungsud niyu jakat in hangka-bahagi' sin hangpu'ka-bahagi' sin manga dahun-dahun hipagpahamut sin kakaun iban hipagpangubat, biya' na sin dahun-dahun pagng\u0101nan minta, dil, iban kummin. Sagawa' wala' niyu biyawgbugan in manga daakan sin Tuhan amu in maharga' tuud, biya' na sin manga daakan subay mabuntul in hukuman niyu, subay kamu maluuy ha pagkahi niyu iban subay kamu kapangandulan. Na, in manga ini subay niyu tuud bawgbugan, l\u0101gi' subay niyu da isab di' lupahun in manga kaibanan daakan sin sara' agama."
                            },
                            {
                                "text": "Biya' kamu yan sin manga tau buta amu in umambit ha pagkahi niyu buta! In hinang niyu yan biya' kamu nagsaan sin tubig inumun niyu bat ma\u012bg in latik-latik ha tubig, sagawa' biya' laggu' unta' in nat\u016bn niyu pag'inum niyu sin tubig!"
                            },
                            {
                                "text": " \u201cMakaluuy tuud in kamu manga guru sin sara' agama iban manga Parisi! Magpabaw'-baw' sadja kamu miyamagad ha daakan sin Tuhan. Tuyuan niyu suchihun in anggawta'-baran iban kapanyapan niyu, sagawa' in lawm atay niyu bukun suchi sabab hipu' sin hawa-napsu mang\u012b' iban baya' mangulli' ha manga tau."
                            },
                            {
                                "text": "S\u0101' tuud in pikilan sin manga kamu Parisi! Lanui niyu naa muna in lawm atay niyu ha supaya muntul in kawl-piil niyu!"
                            },
                            {
                                "text": " \u201cMakaluuy tuud in kamu manga guru sin sara' agama iban manga Parisi! Magpabaw'-baw' sadja kamu miyamagad ha daakan sin Tuhan. In kamu yan biya' sapantun kubul p\u012bpinta puti' in guwa' niya iban malingkat aturun, sagawa' in lawm niya hipu' sin bukug sin tau patay iban sin manga patay nahahalu' na."
                            },
                            {
                                "text": "Na, biya' ha yan in hantang niyu. Bang aturun sin manga tau, in kamu marayaw, sagawa' in lawm atay niyu bingkuk sabab magpabaw'-baw' sadja kamu iban mang\u012b' tuud in manga hinang niyu."
                            },
                            {
                                "text": "   \u201cMakaluuy tuud in kamu manga guru sin sara' agama iban manga Parisi. Magpabaw'-baw' sadja kamu miyamagad ha daakan sin Tuhan. Piyalingkat niyu tuud in paghinang sin manga tampat sin manga kanabihan iban iyari-arihan niyu in kubul sin manga tau mabuntul."
                            },
                            {
                                "text": "Iban namung kamu, laung niyu, \u2018Bang sadja kami natau na ha masa sin manga kaapu'-apuan namu', di' namu' tuud hinangun in biya' sin nahinang nila. Di' namu' patayun in manga kanabihan.\u2019"
                            },
                            {
                                "text": "Na, pagga biya' h\u0101dtu in pamung niyu,\u201d laung hi \u012asa, \u201cin h\u0101ti niya nagsabunnal kamu sin in kamu panubu' sin manga tau amu in namunu' ha manga kanabihan. (Na, supu da sa kamu yan kanila.)"
                            },
                            {
                                "text": "Na, kadtui niyu na, talusa niyu in hinang bakas tiyagnaan sin kaapu'-apuan niyu."
                            },
                            {
                                "text": " \u201cIn kamu yan landu' tuud panipu! Na, in pangannal niyu makapuas kamu dayn ha hukuman hihulug pa lawm narka'? Tantu di'!"
                            },
                            {
                                "text": "Na, hangkan ini in hibayta' ku kaniyu. Ha supaya niyu matalus in bakas h\u012bnang sin manga kaapu'-apuan niyu, pakariun ku kaniyu in manga kanabihan, manga tau malawm in ingat pasal Tuhan iban manga tau manghihindu' sin Parman sin Tuhan. Na, in sila ini patayun niyu, in kaibanan hilansang niyu pa usuk, in kaibanan lapdusan niyu ha lawm langgal iban in kaibanan apasun niyu binasahun minsan sila maguy na pakain-pakain."
                            },
                            {
                                "text": "Na, dayn ha sabab yan, in kamu kugdanan sin murka' sin Tuhan sabab sin pagpamunu' ha manga tau kat\u0101n way dusa, tagnaan dayn ha kabunu' kan H\u0101bil amu in anak hi Apu' Adam sampay pa kabunu' kan Jakariyas, anak hi Baraki, amu in biyunu' sin kaapu'-apuan niyu ha \u016bt sin Bilik Suchi iban sin lugal pagbutangan sin pagkulbanan."
                            },
                            {
                                "text": "Na, ini in mattan hibayta' ku kaniyu. In manga tau sin masa ini amu in kugdanan sin murka' sin Tuhan pasal sin pagpamunu' ha manga tau yadtu!\u201d"
                            },
                            {
                                "text": "   Nasusa tuud hi \u012asa pasal sin manga tau ha Awrusalam. Laung niya, \u201cAndu' kailu in kamu manga tau Awrusalam. Masi-masi in pagpamunu' niyu ha manga kanabihan iban pagpamatu niyu ha manga tau daraakun sin Tuhan magpasampay sin Parman niya mawn kaniyu! Nakapila ku na piyakita' kaniyu in baya' ku mag'ayad kaniyu. Amu in pag'iyanun biya' aku sapantun hambuuk ina' manuk magtipun sin manga anak niya ha sawm pikpik niya bat sila di' magmula. Sagawa' di' kamu mabaya' ayaran ku."
                            },
                            {
                                "text": "Na, ingat kamu, bihaun pas\u0101ran na sin Tuhan in hula' niyu."
                            },
                            {
                                "text": "Sabab baytaan ta kamu, in aku bukun na malugay di' niyu na kakitaan, l\u0101gi' di' aku magbalik mari sampay di' maabut in waktu in kamu makaiyan na, laung niyu, \u2018Pudjihun natu' in kiyawakilan sin Tuhan.\u2019 \u201d "
                            }
                        ]
                    },
                    {
                        "verses": [
                            {
                                "text": "   Manjari gimuwa' na hi \u012asa dayn ha B\u0101y sin Tuhan iban ha s\u016bng niya na m\u012bg dayn duun, miyawn in manga mulid niya kaniya namichara pasal sin dayaw kahinang sin B\u0101y sin Tuhan."
                            },
                            {
                                "text": " Simambung hi \u012asa, laung niya, \u201cHuun, atura niyu tuud yan marayaw sabab baytaan ta kamu ha sus\u016bngun in B\u0101y sin Tuhan yan magkalubu-lubu da, iban wayruun tuud makapin batu nagbabangkat-bangkat, sagawa' mapantay yan maligad kat\u0101n.\u201d"
                            },
                            {
                                "text": "   Pag'ubus ampa miyadtu hi \u012asa pa B\u016bd Jaytun. Duun mayan ha B\u016bd Jaytun, ha sa'bu niya naglilingkud miyawn in manga mulid niya nangasubu kaniya ha wayruun tau dugaing makarungug kanila. Laung nila, \u201cTuwan, baytai kunu' kami bang ku'nu maawn in biyayta' mu k\u0101mu' k\u0101ina pasal sin paglubu sin B\u0101y sin Tuhan iban bang unu in tanda' gumuwa' amu in magpakita' sin masuuk na in pagbalik mu mari pa dunya iban sin kahinapusan sin masa d\u012b ha dunya.\u201d"
                            },
                            {
                                "text": " Simambung hi \u012asa, laung niya, \u201cHalli' kamu bat supaya wayruun tau makaakkal kaniyu."
                            },
                            {
                                "text": "Sabab ha sus\u016bngun mataud tau in mari mag'usal sin ng\u0101n ku mangakkal kaniyu. In pakaniya-pakaniya kanila umiyan siya na in Almasi, hangkan mataud tau in kaakkalan nila."
                            },
                            {
                                "text": "Karungugan niyu in pagbunu' iban manga habal sin pagbunu' ha hula' dugaing, sagawa' ayaw kamu mabuga'. Sabab in manga yan asal subay maawn, sagawa' bukun pa yan in waktu kahinapusan sin masa d\u012b ha dunya."
                            },
                            {
                                "text": "In manga kabangsa-bangsahan magbunu'-biyunui iban magkuntara in manga parinta sin kahula'-hulaan. Maawn in gutum iban linug ha manga kahula'-hulaan."
                            },
                            {
                                "text": "Na, in manga yan panagnaan sadja sin manga kasigpitan iban kabinsanaan nanamun sin manga m\u0101nusiya'. Biya' yan sapantun sin sakit tagna' kananaman sin babai bang siya s\u016bng na mag'anak."
                            },
                            {
                                "text": " \u201cHa waktu sus\u016bngun in kamu yan saggawun ampa hiungsud pa lawm lima sin manga tau taga kawasa bat kamu mabinsana' iban mapatay. Karugalan na kamu sin tau kat\u0101n sabab in kamu agad k\u0101ku'."
                            },
                            {
                                "text": "Na, bang dumatung na in waktu yan, mataud manga tau agad k\u0101ku' in mamutawan na sin \u012bman nila. Magtipu-t\u012bpuhi na sila pakaniya-pakaniya iban marugal na sila ha pagkahi nila."
                            },
                            {
                                "text": "Mataud tau in magpabaw'-baw' nabi sila, daak sin Tuhan, iban mataud tau in kaakkalan nila."
                            },
                            {
                                "text": "Na, dayn ha sabab kumaruk na tuud in kang\u012ban ha lawm dunya, in kamatauran sin manga tau ma\u012bg na in kasi-lasa ha pagkahi nila."
                            },
                            {
                                "text": "Sagawa' hisiyu-siyu in sumandal sin kat\u0101n kasigpitan iban kabinsanaan yan sampay pa kahinapusan, tantu malappas da siya."
                            },
                            {
                                "text": "Iban in Bayta' Marayaw pasal sin pamarinta sin Tuhan hipamahalayak pa katilingkal dunya ha supaya kaingatan sin m\u0101nusiya' kat\u0101n in kasabunnalan. Na, pag'ubus yan amuna in kahinapusan sin masa d\u012b ha dunya."
                            },
                            {
                                "text": "   \u201cNa, ha sus\u016bngun kakitaan niyu da in satru' sin Tuhan duun makabutang ha lugal suchi suku' sin Tuhan. In pasal ini kiyasulat hi Nabi Daniyal ha lawm Kitab. (Pah\u0101ti ha manga magbabacha: h\u0101tiha niyu in maana niya yan!)"
                            },
                            {
                                "text": "Na, bang niyu ini kakitaan na, in manga tau ha hula' Yahudiya subay maguy na pa kab\u016bran."
                            },
                            {
                                "text": "H\u0101ti hisiyu-siyu in tau kasa'buhan duun ha guwa' b\u0101y niya, subay siya mag'\u016bs-'\u016bs na maguy. Subay siya di' na sum\u016bd pa lawm b\u0101y kumawa' sin manga kalangkapan niya."
                            },
                            {
                                "text": "Iban hisiyu-siyu in tau kasa'buhan duun ha uma niya subay siya mag'\u016bs-'\u016bs na maguy. Subay siya di' na magbalik kumawa' sin juba niya pa lugal piyagbutangan niya."
                            },
                            {
                                "text": "Na, landu' tuud makaluuy in manga babai burus iban sin manga babai taga anak sibi'-sibi' bang dumatung na in kabinsanaan yan!"
                            },
                            {
                                "text": "Hangkan, pangayu'-ngayua niyu duwaa pa Tuhan bang mayan waktu sin pagpaguy niyu di' kumugdan ha waktu mang\u012b' in hula' iban adlaw paghahali-hali iban pagpudji pa Tuhan."
                            },
                            {
                                "text": "Karna' in manga kabinsanaan ha waktu yan sangat tuud makalap dayn ha kat\u0101n kabinsanaan bakas kiyalabayan sin manga m\u0101nusiya', dayn ha tagna' kapapanjari sin dunya sampay pa waktu bihaun ini. Iban wayruun na kabinsanaan makasibu' ha yan."
                            },
                            {
                                "text": "Na, bang lumugay in kabinsanaan yan, in m\u0101nusiya' kat\u0101n mapatay. Sagawa' dayn ha sabab sin luuy sin Tuhan ha manga tau nap\u012b' niya suku', in kabinsanaan dumatung yan di' niya palugayun."
                            },
                            {
                                "text": " \u201cNa, bang dumatung na in kabinsanaan yan, ampa awn tau umiyan kaniyu, laung niya, \u2018Huy, kitaa niyu ba, yari na in Almasi.\u2019 Atawa imiyan \u2018Yadtu siya didtu!\u2019 Ayaw kamu magkahagad sin bichara niya."
                            },
                            {
                                "text": "Karna' ha waktu yan awn manga tau gumuwa' amu in umiyan pakaniya-pakaniya sin siya na in Almasi iban in kaibanan umiyan sin in sila manga nabi daak sin Tuhan. Huminang sila sin manga mu'jijat iban sin manga hinang makainu-inu ha supaya bang awn dapat minsan in manga tau nap\u012b' sin Tuhan suku' niya mar\u0101 sin lidjal."
                            },
                            {
                                "text": "Na, dunguga niyu tuud in bichara ku yan. In manga yan asal ku na biyabayta' kaniyu ha di' pa yan dumatung mari kaniyu."
                            },
                            {
                                "text": " \u201cNa, hangkan bang awn tau umiyan kaniyu, laung niya, \u2018Kitaa niyu ba, yadtu didtu in Almasi ha hula' paslangan mahunit paghulaan.\u2019 Na, ayaw kamu magkahagad kaniya, iban ayaw kamu madtu. Atawa bang awn umiyan, laung niya, \u2018Kitaa niyu ba, yadtu in Almasi timatapuk didtu.\u2019 Na, ayaw kamu magkahagad."
                            },
                            {
                                "text": "Karna' in aku amu in Anak M\u0101nusiya', bang aku magbalik na mari pa dunya magtagha' sadja biya' sin biskay sin kilat magsi'nag ha langit dayn ha subangan pa sadlupan."
                            },
                            {
                                "text": " \u201cKarna' biya' na sin agi sin hambuuk masaalla, hawnu-hawnu lugal awn tau patay nahahalu', pagtipunan yan mawn sin manga billi'.\u201d"
                            },
                            {
                                "text": "   \u201cNa, pag'ubus na mayan sin waktu maubus na in kabinsanaan yan,\u201d laung hi \u012asa, \u201cmagt\u016by na manigidlum in suga, di' na sumawa in bulan iban mahulug na in manga bituun dayn ha langit iban majugjug na in unu-unu kat\u0101n ha taas langit."
                            },
                            {
                                "text": " \u201cPag'ubus yadtu awn na gumuwa' tanda' ha taas langit mamayta' sin pagbalik ku pa dunya. Na, magkarukkaan tuud in manga m\u0101nusiya' pagkita' nila k\u0101ku', amu in Anak M\u0101nusiya', numaug magbalik mari pa dunya miyamagad ha kagabunan. Kakitaan nila na in kusug sin kawasa ku iban sin sahaya iban kalagguan ku."
                            },
                            {
                                "text": "Pag'ubus yadtu huyupun na in sangkakala, ampa ku na daakun in manga mal\u0101ikat pa upat pidju sin \u0101lam kumawa' ha manga tau nap\u012b' ku suku' ha katilibut sin dunya.\u201d"
                            },
                            {
                                "text": "   \u201cSubay niyu pandugahan marayaw in kahuy tina. Bang niyu kakitaan in kahuy tina mag'ugbus iban magdahun na, kaingatan niyu na sin masuuk na in panuga."
                            },
                            {
                                "text": "Damikkiyan, bang niyu kakitaan na in manga kat\u0101n biyayta' ku kaniyu, kaingatan niyu na sin masuuk na in pagbalik ku mari pa dunya, hangkaray' dakuman."
                            },
                            {
                                "text": "Na, ini in tum-tuma niyu. In manga kiyabayta' ku yan, tantu dumatung mari kaniyu ha di' pa maubus malanyap in bangsa sin manga tau ha masa ini."
                            },
                            {
                                "text": "Sabab ha sus\u016bngun in langit iban dunya ini malanyap da, sagawa' in kat\u0101n kiyapamung ku di' tuud maluppas salama-lama (sabab in yan tantu tuud mabunnal).\u201d"
                            },
                            {
                                "text": "   \u201cMalayngkan,\u201d laung hi \u012asa, \u201cwayruun minsan hambuuk in makaingat sin adlaw iban waktu sin pagbalik ku mari pa dunya. Minsan in manga mal\u0101ikat ha surga' iban sin aku baran ku amu in Anak M\u0101nusiya' di' da makaingat. Hambuuk-buuk da Tuhan, Ama' ku, in makaingat sin pasal yan."
                            },
                            {
                                "text": "Bang aku magbalik na mari pa dunya in kah\u0101lan sin manga m\u0101nusiya' biya' da tuud sin kah\u0101lan sin manga tau ha waktu sin masa hi N\u016b."
                            },
                            {
                                "text": "Ha waktu sin masa yadtu ha wala' pa nag'umbak tawpan, amu in dunuk dakula', in piyaparuli sin manga tau in pagkaun, pag'inum iban sin pagtiyaun sin manga usug iban babai. Biya' ha yan in h\u012bnang sin manga tau sampay pa adlaw simakat na hinda N\u016b pa taas sin bahitra'."
                            },
                            {
                                "text": "Wala' nila tuud kiyaingatan in pasal sin kamulahan dumatung kanila sampay dimatung in umbak tawpan. Na, nalu'mus sila kat\u0101ntan. Na, biya' da isab ha yan in kah\u0101lan sin manga m\u0101nusiya' bang aku, amu in Anak M\u0101nusiya', magbalik na mari pa dunya."
                            },
                            {
                                "text": "Na, ha waktu sin pagbalik ku, bang awn duwa tau naghihinang ha uma, in hangka-tau d\u0101hun na sin manga mal\u0101ikat, ampa in hangka-tau makab\u012bn."
                            },
                            {
                                "text": "Bang awn duwa babai naggigiling gandum, in hangka-tau d\u0101hun na sin manga mal\u0101ikat, ampa in hangka-tau makab\u012bn."
                            },
                            {
                                "text": " \u201cNa, hangkan jaga tuud kamu. Sabab di' niyu kaingatan in waktu bang ku'nu adlaw aku, amu in Panghu' niyu, magbalik mari."
                            },
                            {
                                "text": "Na, ingat kamu. Bang kaingatan sin tau tagdapu b\u0101y bang ku'nu waktu sum\u016bd in sugarul pa lawm b\u0101y niya, na magjaga tuud siya iban di' niya pas\u0101ran mas\u016bd in b\u0101y niya."
                            },
                            {
                                "text": "Damikkiyan, subay isab biya' ha yan in kaagi niyu magjaga sin pagbalik ku, sabab in aku, amu in Anak M\u0101nusiya', magbalik mari pa dunya ha waktu di' niyu mapikil magbalik aku.\u201d"
                            },
                            {
                                "text": "   Sakali diyalil na isab hi \u012asa in hantang sin pagbalik niya mari pa dunya. Laung niya, \u201cHisiyu-siyu in daraakun kapangandulan iban taga akkal amuna in p\u012bun sin nakura' niya magparuli sin lawm pam\u0101y-b\u0101y niya. Siya in magparuli magdihil sin kakaun sin manga kaibanan daraakun ha sakaba' waktu sin pagkaun."
                            },
                            {
                                "text": "Na, bang in daraakun ini datungan sin nakura' niya, naghihinang siya sin hinang kiyapangandul kaniya, na kumuyag tuud siya!"
                            },
                            {
                                "text": "Na, baytaan ta kamu, tantu tuud in daraakun ini amu in pangandulan sin kat\u0101n alta' sin nakura' niya."
                            },
                            {
                                "text": "Sagawa', bang sawpama bukun marayaw in daraakun ini, laung niya ha lawm atay niya, \u2018A, malugay pa magbalik in nakura' ku!\u2019"
                            },
                            {
                                "text": "Na, binasahun niya in manga pagkahi niya daraakun. H\u0101ti in siya maglami-lami magkaun iban mag'inum iban sin manga tau maghihilu."
                            },
                            {
                                "text": "Sakali in nakura' sin daraakun ini nagtagha' na sadja nagbalik ha waktu wala' niya naniyat sin dumatung in nakura' niya, sabab di' niya kaingatan bang ku'nu in balik sin nakura' niya."
                            },
                            {
                                "text": "Na, tantu tadtarun siya sin nakura' niya iban magsibu' na in uwian niya iban sin manga tau amu in magpabaw'-baw' sadja himihinang sin daakan kanila. Makapanarka' na siya iban duun siya magtangis iban sumandal sin kasiksaan makalap.\u201d "
                            }
                        ]
                    },
                    {
                        "verses": [
                            {
                                "text": "  Manjari diyalil na isab hi \u012asa in hantang sin pamarinta sin Tuhan. Laung niya, \u201cBang dumatung na in waktu sin pagbalik ku in hantang sin pamarinta sin Tuhan, biya' sapantun sin kah\u0101lan kumugdan ha hangpu' budjang amu in nagdar\u0101 lampu-lampu pakaniya-pakaniya madtu mam\u0101k ha pangantin usug."
                            },
                            {
                                "text": "In lima budjang, dupang, ampa in kaibanan lima, taga akkal."
                            },
                            {
                                "text": "Sabab in manga budjang dupang nagd\u0101 sadja sin lampu nila, sagawa' wala' sila dim\u0101 dugaing lana hipaghipu' bang maubus na in lana sin lampu nila."
                            },
                            {
                                "text": "Sagawa' in lima taga akkal, dim\u0101 sila lana dugaing dayn sin luun sin lampu nila."
                            },
                            {
                                "text": "Na, ampa in pangantin usug biy\u0101k nila, natarasaw in datung. Hangkan ha salugay nila nagtatagad, kiyaru' sila sarta' nakat\u016bg na sila."
                            },
                            {
                                "text": " \u201cSakali naabut mayan tunga' d\u016bm awn na imulak, amu agi, \u2018Yan na in pangantin usug! Kari na kamu b\u0101k.\u2019"
                            },
                            {
                                "text": " \u201cNa, nakabati' na in hangpu' budjang sarta' diyayaw nila na in laga sin manga lampu nila."
                            },
                            {
                                "text": "Na, in manga lampu sin lima budjang dupang kiyaubusan na lana. Laung nila ha lima budjang taga akkal, \u2018Dihili niyu ba kami lana sabab map\u016bng na in manga lampu-lampu namu' ini.\u2019"
                            },
                            {
                                "text": " \u201c \u2018Di' kamu karihilan namu',\u2019 laung sin manga budjang taga akkal, \u2018sabab di' makainihan in lana ha k\u0101tu'niyu kat\u0101n. Kadtu na kamu pam\u012b pa tinda.\u2019"
                            },
                            {
                                "text": " \u201cNa, miyadtu na pa tinda in manga budjang dupang nam\u012b lana. Na, ha sa'bu nila wala' duun dimatung na in pangantin usug. In lima budjang taga akkal amu in duun nam\u0101k ha pangantin usug, nakaagad ha pangantin usug pa b\u0101y pagtiyaunan, sarta', pag'ubus nila na mayan sim\u016bd tiyambul na in lawang sin b\u0101y."
                            },
                            {
                                "text": " \u201cBukun malugay dimatung in lima budjang dupang. Nagtawag na sila, laung nila, \u2018\u016a Tuwan, ukabi ba kami.\u2019"
                            },
                            {
                                "text": " \u201cSagawa', in sambung sin pangantin usug, laung niya, \u2018Tantu di' ta kamu ukaban sabab di' ta kamu kaingatan!\u2019 \u201d"
                            },
                            {
                                "text": " Mahuli dayn duun, laung hi \u012asa, \u201cNa, hangkan jaga kamu tuud, sabab di' niyu kaingatan in adlaw iban waktu sin pagbalik ku.\u201d"
                            },
                            {
                                "text": "   \u201cKarna',\u201d laung hi \u012asa, \u201cin hantang sin pagbalik ku mari biya' yan sapantun sin kah\u0101lan sin hambuuk tau nagsakap tumulak. S\u016bng mayan siya tumulak, piyakawa' niya in manga tindug niya, ampa niya piyam\u012bn kanila in manga alta' niya."
                            },
                            {
                                "text": "In taud sin pilak piyam\u012bn niya dayn hambuuk pa hambuuk piyapagtungud niya iban sin ingat-kapandayan nila mag'usaha. In hambuuk tindug bin\u012bnan niya lima ngaibu pilak, in hangka-tau bin\u012bnan niya duwa ngaibu pilak, ampa in hambuuk bin\u012bnan niya hangibu pilak. Pag'ubus, ampa siya timulak."
                            },
                            {
                                "text": "Na, in tindug amu in kiyab\u012bnan lima ngaibu pilak, magt\u016by niya piyag'usaha in pilak bin\u012bn kaniya iban nakauntung siya isab lima ngaibu pilak."
                            },
                            {
                                "text": "Damikkiyan, in tindug kiyab\u012bnan duwa ngaibu pilak, magt\u016by da isab piyag'usaha niya in pilak bin\u012bn kaniya iban nakauntung isab siya duwa ngaibu pilak."
                            },
                            {
                                "text": "Sagawa' in tindug amu in kiyab\u012bnan hangibu pilak, kimali' siya lupa' ampa niya liyubung in pilak sin nakura' niya."
                            },
                            {
                                "text": " \u201cLimugay mayan dimatung na in nakura' nila. Piyatawag na sila sin nakura' nila sarta' iyasubu na pakaniya-pakaniya bang iyunu nila in pilak bin\u012bn niya kanila."
                            },
                            {
                                "text": "Na, in tindug amu in kiyab\u012bnan lima ngaibu pilak miyawn na imungsud sin pilak iban sin lima ngaibu pilak nauntung niya. Laung niya ha nakura' niya, \u2018Tuwan, yari na in lima ngaibu pilak bakas mu bin\u012bn k\u0101ku', sarta' yari pa isab awn dugaing lima ngaibu pilak untung sin s\u012bn mu piyag'usaha ku.\u2019"
                            },
                            {
                                "text": " \u201cSimambung in nakura' niya, laung niya, \u2018Marayaw tuud in nahinang mu. Ikaw na yan in tindug taga kap\u016bsan iban kapangandulan. Kapangandulan kaw magparuli sin alta' sibi'-sibi', hangkan hipangandul ku kaymu in alta' ku labi dakula' dayn duun. Kari kaw bat kaw kumuyag biya' k\u0101ku'.\u2019"
                            },
                            {
                                "text": "Pag'ubus, simunud na isab miyawn in tindug amu in bakas bin\u012bnan duwa ngaibu pilak. Laung niya ha nakura' niya, \u2018Tuwan, yari na in duwa ngaibu pilak bakas mu bin\u012bn k\u0101ku', sarta' yari pa isab awn dugaing duwa ngaibu pilak untung sin s\u012bn mu piyag'usaha ku.\u2019"
                            },
                            {
                                "text": " \u201cSimambung in nakura' niya, laung niya, \u2018Marayaw tuud in nahinang mu. Ikaw na yan in tindug taga kap\u016bsan iban kapangandulan! Kapangandulan kaw magparuli sin alta' sibi'-sibi', hangkan hipangandul ku kaymu in alta' ku labi dakula' dayn duun. Kari kaw bat kaw kumuyag biya' k\u0101ku'.\u2019"
                            },
                            {
                                "text": " \u201cPag'ubus miyawn na isab in tindug amu in bakas bin\u012bnan hangibu pilak. Laung niya, \u2018Tuwan kaingatan ku in ikaw yan di' maluuy ha pagkahi mu sabab anyayahun mu sadja sila. Magdayaw parasahan sadja kaw sin unu-unu wala' mu piyaghulas-sangsaan. Amu in pag'iyanun mag'ani kaw sin bukun mu tiyanum."
                            },
                            {
                                "text": "Na, in aku mabuga' kaymu, hangkan kiyalian ku in pilak mu ampa ku liyubung ha lawm lupa'. Yari na in pilak bakas bin\u012bn mu k\u0101ku'.\u2019"
                            },
                            {
                                "text": " \u201cSimambag in nakura' niya, laung niya, \u2018Ikaw na yan in tindug way kap\u016bsan iban lisuan! Bukun ka biya' na sin agi mu, in aku magdayaw parasahan sadja sin unu-unu wala' ku piyaghulas-sangsaan, iban in aku mag'ani sadja sin bukun ku tiyanum?"
                            },
                            {
                                "text": "Na, pagga mu yan kiyaiingatan, mayta' mu wala' biyutang ha bangku in pilak piyangandul ku kaymu, ha supaya pagbalik ku mari makawa' ku magbalik in pilak ku iban sin anak niya?\u2019"
                            },
                            {
                                "text": " \u201cPag'ubus yadtu ampa namung in nakura' ha manga kaibanan tindug niya, laung niya, \u2018Kawaa niyu in pilak yan dayn kaniya ampa niyu dihilan madtu pa hangka-tau amu in taga hangpu' ngaibu pilak."
                            },
                            {
                                "text": "Karna' hisiyu-siyu in matuyu' magpas\u016bng sin alta' kiyarihil kaniya dugangan pa iban maglabi-labihan pa in hirihil kaniya, sagawa' hisiyu-siyu in way tuyu', minsan in maniyu'-tiyu' alta' niya kawaun da dayn kaniya."
                            },
                            {
                                "text": "Na, in tindug amu in way kap\u016bsan yan larukan niyu madtu pa lawm katigidluman. Didtu siya magtangis iban sumandal sin kasiksaan makalap.\u2019 \u201d"
                            },
                            {
                                "text": "  Pag'ubus yadtu namung hi \u012asa, laung niya, \u201cBang aku, amu in Anak M\u0101nusiya', magbalik na mari pa dunya kakitaan niyu na in kalagguan ku. Magbalik aku mari iban sin kat\u0101n mal\u0101ikat, l\u0101gi' aku na in magsultan iban manghukum ha manga m\u0101nusiya' kat\u0101n."
                            },
                            {
                                "text": "Na, in m\u0101nusiya' kat\u0101n mawn na magtipun k\u0101ku'. Bahagiun ku sila magduwa ampa ku p\u012bun in manga suku' ku biya' kaagi sin mag'iipat bili-bili magp\u012b' sin manga bili-bili dayn ha manga kambing."
                            },
                            {
                                "text": "In manga tau mabuntul hibutang ku ha dapit pa tuu ku, ampa in manga tau mang\u012b' hibutang ku ha dapit pa lawa."
                            },
                            {
                                "text": " \u201cPag'ubus ampa aku, amu in magbabaya', mamung ha manga tau ha dapit pa tuu ku, laung ku, \u2018Kari kamu manga tau suku' ku. Awn karayawan niyu dayn ha Tuhan, Ama' ku! Kari kamu tumayma' sin manga karayawan ha lawm pamarintahan sin Tuhan, amu in pusaka' asal tiyatagama kaniyu dayn ha tagna' kapaawn sin dunya."
                            },
                            {
                                "text": "(Amu yan in tungbas kaniyu.) Sabab ha waktu hiyapdi' aku d\u012bhilan niyu aku pagkaun iban ha waktu iyuhaw aku d\u012bhilan niyu aku inumun. Ha waktu n\u0101kawn aku pa kawman niyu iyupiksa' niyu aku ha lawm b\u0101y niyu."
                            },
                            {
                                "text": "Ha waktu kulang in tamungun ku d\u012bhilan niyu aku tamungun. Ha waktu n\u0101sakit aku, \u012bpat niyu aku. Ha waktu ha lawm j\u012bl aku, b\u012bsita niyu aku.\u2019"
                            },
                            {
                                "text": " \u201cSakali in manga tau mabuntul ha dapit pa tuu ku mangasubu, laung nila, \u2018Panghu', ka'nu namu' kaw k\u012bta' hiyapdi' iban iyuhaw, h\u0101ti d\u012bhilan namu' kaw kakaun iban inumun?"
                            },
                            {
                                "text": "Ka'nu namu' kaw k\u012bta' miyari pa kawman namu', h\u0101ti iyupiksa' namu' kaw ha b\u0101y namu'? Atawa kulang in tamungun mu, h\u0101ti d\u012bhilan namu' kaw tamungun?"
                            },
                            {
                                "text": "Atawa ka'nu kaw k\u012bta' namu' n\u0101sakit atawa naj\u012bl, h\u0101ti b\u012bsita namu' kaw?\u2019"
                            },
                            {
                                "text": " \u201cSambagun sila sin magbabaya', amu in aku, laung ku, \u2018Ini in mattan hibayta' ku kaniyu. Ha unu-unu waktu nahinang niyu in manga nasabbut ku yan ha manga tau agad k\u0101ku' minsan wayruun gaus nila, na biya' da tuud baran ku in tiyabang niyu!\u2019"
                            },
                            {
                                "text": " \u201cPag'ubus ampa na isab aku mamung ha manga tau dapit pa lawa ku. Laung ku kanila, \u2018\u012ag kamu dayn d\u012b sabab in kamu yan piyagmurkaan sin Tuhan! Kadtu kamu pa narka' amu in hulaan asal tiyatagama ha Iblis iban sin manga tindug niya,"
                            },
                            {
                                "text": "sabab ha waktu hiyapdi' aku, wala' niyu aku d\u012bhilan pagkaun iban ha waktu iyuhaw aku wala' niyu aku d\u012bhilan inumun."
                            },
                            {
                                "text": "Ha waktu miyawn aku pa kawman niyu, wala' niyu aku iyupiksa' ha b\u0101y niyu. Ha waktu kulang in tamungun ku, wala' niyu aku d\u012bhilan tamungun. Ha waktu najij\u012bl iban n\u0101sakit aku, wala' niyu aku \u012bpat.\u2019"
                            },
                            {
                                "text": " \u201cNa, sumambag sila k\u0101ku', laung nila, \u2018Panghu', ka'nu namu' baha' kaw k\u012bta' hiyapdi', atawa iyuhaw, atawa miyawn pa kawman namu', atawa kulang in tamungun mu atawa n\u0101sakit kaw atawa naj\u012bl kaw ha wala' namu' kaw tiyabang?\u2019"
                            },
                            {
                                "text": " \u201cNa, sambagun ku sila, laung ku, \u2018Ini in mattan hibayta' ku kaniyu. Ha ku'nu-ku'nu waktu wala' niyu tiyabang in manga tau agad k\u0101ku', minsan wayruun gaus nila, biya' da tuud baran ku in wala' niyu tiyabang.\u2019"
                            },
                            {
                                "text": " \u201cNa, in manga tau yan pakadtuun pa lawm narka' iban duun sila siksaun salama-lama. Ampa in manga tau mabuntul hikadtu pa lawm surga' iban dihilan kabuhi' salama-lama.\u201d "
                            }
                        ]
                    },
                    {
                        "verses": [
                            {
                                "text": "   Manjari naubus mayan hi \u012asa nanghindu' sin kat\u0101n palih\u0101lan yadtu, namung siya ha manga mulid niya, laung niya,"
                            },
                            {
                                "text": "\u201cBiya' na sin kiyaiingatan niyu, duwa adlaw dakuman in Haylaya sin Paglappas dayn ha Kamatay. Na, ha waktu yan in aku, amu in Anak M\u0101nusiya', saggawun na, ampa hitukbal pa lawm lima sin manga tau taga kawasa bat hikalansang pa usuk.\u201d"
                            },
                            {
                                "text": " Na, ha sa'bu hi \u012asa namimichara ha manga mulid niya, in manga nakura' sin kaimaman iban sin manga nagtatau-maas ha hula' nagtipun, sarta' nag'isun duun ha b\u0101y dakula' hi Kayapas, amu in Imam Dakula'."
                            },
                            {
                                "text": "Nag'isun sila sin subay tapuk kaagi in pagsaggaw kan \u012asa iban subay siya patayun."
                            },
                            {
                                "text": "Laung nila, \u201cSubay natu' siya di' saggawun ha sa'bu sin paghaylaya sabab gana-gana maghiluhala' in manga tau.\u201d"
                            },
                            {
                                "text": "   Sakali in hi \u012asa duun ha kawman Bitani, ha b\u0101y hi Simun, amu in tau bakas \u012bipul."
                            },
                            {
                                "text": "Ha sa'bu niya nagkakaun duun ha b\u0101y hi Simun, awn miyawn hambuuk babai nagdar\u0101 kibut-kibut haba' liug pagtawagun alabistrus hipu' sin lana mahamut maharga'. Biyusug sin babai in lana mahamut pa \u016b hi \u012asa."
                            },
                            {
                                "text": " Pagkita' sin manga mulid hi \u012asa, diyugalan sila ha babai. Laung nila, \u201cMayta' mu iyusibaan in lana mahamut?"
                            },
                            {
                                "text": "Bang in lana mahamut yan kiyapagdagang, mataud s\u012bn in b\u012bhan niya, amu in s\u012bn hikasarakka ha manga miskin!\u201d"
                            },
                            {
                                "text": " Kiyaiingatan hi \u012asa bang unu in ha lawm pikilan nila. Laung niya, \u201cAyaw niyu pasusaha in atay sin babai ini, karna' in nahinang niya k\u0101ku' marayaw tuud."
                            },
                            {
                                "text": "In manga tau miskin matabang niyu sadja ha ku'nu-ku'nu waktu sabab yari sila d\u012b kaniyu, sagawa' in aku ini di' lumugay taptap d\u012b kaniyu."
                            },
                            {
                                "text": "Hangkan aku biyu'sugan lana mahamut sin babai ini ha supaya ha pagkubul k\u0101ku' asal na saddiya in anggawta'-baran ku."
                            },
                            {
                                "text": "Na, ini in mattan hibayta' ku kaniyu. Hawnu-hawnu na mayan d\u012b ha katilibut sin dunya, hipamahalayak in Bayta' Marayaw, hikasuysuy in nahinang k\u0101ku' sin babai ini ganti' panumtuman kaniya.\u201d"
                            },
                            {
                                "text": "   Manjari awn hambuuk ha hangpu' tagduwa mulid hi \u012asa, amu in pagng\u0101nan Judas tau dayn ha Kiriyud, miyadtu pa manga nakura' kaimaman."
                            },
                            {
                                "text": "Laung niya ha manga nakura' kaimaman, \u201cPila in hirihil niyu k\u0101ku' bang ku hitukbal pa lawm lima niyu hi \u012asa?\u201d Na, d\u012bhilan nila siya katluan pilak batu."
                            },
                            {
                                "text": "Pag'ubus tagnaan dayn ha waktu yadtu simipi na marayaw hi Judas bang biya' diin in katipu niya kan \u012asa."
                            },
                            {
                                "text": "   Manjari ha adlaw panagnaan sin pakaradjaan pagkaun sin tinapay way pasulig niya, miyawn kan \u012asa in manga mulid niya nangasubu, laung nila \u201cTuwan, hariin mu kabayaan sakapun namu' in pagjamuhan taniyu?\u201d"
                            },
                            {
                                "text": " In sambag hi \u012asa, laung niya, \u201cKadtu kamu pa d\u0101ira, ampa niyu baytai in hambuuk tau hipaglanggal niyu didtu. Biya' ha ini in hibayta' niyu kaniya, \u2018Nagbayta' in Tuwan Guru mabaya' siya magjamu hipagsa'bu sin Haylaya Paglappas Dayn ha Kamatay iban sin manga mulid niya duun ha b\u0101y mu, sabab bukun na malugay manaykud na siya dayn ha dunya ini.\u2019 \u201d"
                            },
                            {
                                "text": " Na, miyadtu na in manga mulid hi \u012asa sarta' iyagad nila in bayta' hi \u012asa. Siyaddiya nila na in pagjamuhan nila."
                            },
                            {
                                "text": " Na, naabut mayan magrib limingkud na hi \u012asa nagjamu iban sin hangpu' tagduwa mulid niya."
                            },
                            {
                                "text": "Ha sa'bu nila nagjajamu, namung hi \u012asa, laung niya, \u201cIni in mattan hibayta' ku kaniyu. Awn hambuuk d\u012b kaniyu in manipu k\u0101ku'.\u201d"
                            },
                            {
                                "text": " Na, nasusa tuud in manga mulid niya sarta' nangasubu na pakaniya-pakaniya, laung nila, \u201cUy, tantu Panghu', bukun aku in piyag'iyan mu?\u201d"
                            },
                            {
                                "text": " In sambag hi \u012asa, laung niya, \u201cIn tau manipu k\u0101ku' amu in simas\u0101w k\u0101ku' timublak sin tinapay niya pa l\u0101y pagbabahug-bahugan."
                            },
                            {
                                "text": "In aku amu in Anak M\u0101nusiya' manaykud na dayn ha dunya biya' na sin asal kiyabayta' ha lawm Kitab! Sagawa' murka' dakula' in kumugdan ha tau manipu k\u0101ku'! Marayaw pa sa wala' na siya piyag'anak!\u201d"
                            },
                            {
                                "text": " Sakali, nangasubu hi Judas, amu in manipu kan \u012asa, laung niya \u201cUy, Tuwan, aku ka in piyag'iyan mu?\u201d  Laung hi \u012asa kaniya, \u201cNa, kiyapamung mu na.\u201d"
                            },
                            {
                                "text": "   Ha sa'bu nila nagkakaun, kimawa' hi \u012asa tinapay ampa siya nagsarang-sukul pa Tuhan. Pag'ubus ampa niya s\u012bpak in tinapay diyuhal pa manga mulid niya. Laung niya ha manga mulid niya, \u201cKawaa niyu ini ampa niyu kauna iban niyat sin amu yan in ginhawa-baran ku.\u201d"
                            },
                            {
                                "text": " Pag'ubus ampa kiyawa' hi \u012asa in hambuuk sawan, ampa siya nagsarang-sukul pa Tuhan. Pag'ubus ampa niya diyuhal in sawan pa manga mulid niya. Laung niya, \u201cIn kamu kat\u0101n, inuma niyu ini."
                            },
                            {
                                "text": "Niyata niyu sin amu yan in dugu' ku, amu in dumihil kamakbulan ha janji' ba'gu sin Tuhan ha manga tau suku' niya. Maasag in dugu' ku ha supaya mataud tau in maampun dayn ha manga dusa nila."
                            },
                            {
                                "text": "Na, ini in mattan hibayta' ku kaniyu. Di' na aku minum magbalik sin tubig anggul ini ha salugay di' dumatung in waktu magmakbul na in maksud sin pamarinta sin Ama' ku. L\u0101gi' maba'gu na in unu-unu kat\u0101n. Tantu ha waktu yan humambuuk aku kaniyu mag'inum magb\u012bng biya' ha ini.\u201d"
                            },
                            {
                                "text": " Pag'ubus ampa sila nagkalang sin kalangan pamudji pa Tuhan ubus ampa sila miyadtu pa B\u016bd Jaytun."
                            },
                            {
                                "text": "   Na, ha s\u016bng nila pa B\u016bd Jaytun, namung hi \u012asa ha manga mulid niya, laung niya, \u201cD\u016bm ini in kamu kat\u0101n maguy, iban mutas na kamu dayn k\u0101ku' sabab asal kiyasulat ha lawm Kitab, amu agi, \u2018Hir\u016bl sin Tuhan mapatay in mag'iipat ha manga bili-bili iban mapulak-palik in manga bili-bili niya.\u2019 "
                            },
                            {
                                "text": "Sagawa',\u201d laung hi \u012asa, \u201cmabuhi' mayan aku magbalik dayn ha kamatay, madtu aku muna dayn kaniyu pa hula' Jalil. Magb\u0101k kitaniyu didtu.\u201d "
                            },
                            {
                                "text": "Sakali namung hi Pitrus kan \u012asa, laung niya, \u201cTuwan, tantu tuud di' aku mutas dayn kaymu, minsan in sila kat\u0101n mutas dayn kaymu!\u201d"
                            },
                            {
                                "text": " Laung hi \u012asa kan Pitrus, \u201cIndani in bichara ku ini. Ha d\u016bm ini ha di' pa maabut tumugauk in manuk usug sin subu-subu, makat\u016b kaw umiyan, laung mu di' mu aku kaingatan.\u201d"
                            },
                            {
                                "text": " Simambag hi Pitrus, laung niya, \u201cTuwan, tantu di' aku umiyan sin di' ta kaw kaingatan minsan pa aku mapatay umunung kaymu.\u201d  Na, biya' da isab h\u0101dtu in pamung sin kat\u0101n mulid niya."
                            },
                            {
                                "text": "   Manjari limanjal hi \u012asa iban sin manga mulid niya madtu pa hambuuk lugal pagtawagun Gitsimani. Duun mayan sila, namung hi \u012asa ha manga mulid niya, laung niya, \u201cLingkud na kamu d\u012b. Madtu pa aku didtu mangarap pa Tuhan.\u201d"
                            },
                            {
                                "text": "Piyaagad niya kaniya hi Pitrus iban sin duwa anak hi Sibidi. Nagdukka iban nasusa in lawm atay hi \u012asa."
                            },
                            {
                                "text": "Laung niya ha t\u016bngka-tau, \u201cLandu' tuud in dukka sin lawm atay ku, agun-agun na hikamatay ku. Tagad na kamu d\u012b iban agad kamu k\u0101ku' magjaga.\u201d"
                            },
                            {
                                "text": " Na, limayu'-layu' hi \u012asa dayn ha manga mulid, ampa siya simujud pa lupa' sarta' nangarap na siya pa Tuhan. Nangayu' siya duwaa, laung niya, \u201c\u016a Ama' ku, bang makajari kaymu, ayaw mu na aku palabaya sin kabinsanaan ini. Sagawa' bukun kabayaan ku in maagad, sa' amu in kabayaan mu.\u201d"
                            },
                            {
                                "text": " Pag'ubus ampa siya nagbalik pa t\u016b mulid niya. Pagkita' niya natut\u016bg in mulid niya. Laung niya kan Pitrus, \u201cAy kaw naa, di' ka kamu makatatas magad magjaga k\u0101ku' minsan dakuman hangka-j\u0101m?"
                            },
                            {
                                "text": "Pagjaga kamu iban pangayu' kamu duwaa bat kamu di' mar\u0101 sin sasat makapilad sin \u012bman niyu. Bunnal na sa ha lawm pikilan iban atay niyu mabaya' tuud kamu magad sin daakan ku, sagawa' in anggawta'-baran niyu maluhay mar\u0101 sin sasat.\u201d"
                            },
                            {
                                "text": " Pag'ubus, limayu'-layu' na isab siya nagbalik dayn ha t\u016bngka-tau ampa siya nangarap pa Tuhan. Laung niya, \u201c\u016a Ama' ku, bang subay da tuud aku lumabay sin kabinsanaan ini, na maagad in kabayaan mu.\u201d"
                            },
                            {
                                "text": "Pagbalik niya, k\u012bta' niya natut\u016bg in t\u016bngka-tau, sabab di' sila makasandal sin karu' nila."
                            },
                            {
                                "text": " Pag'ubus, limayu'-layu' na isab hi \u012asa dayn kanila ampa na isab siya nangarap pa Tuhan nagbalik. Biyalikan niya na isab in manga lapal-kabtangan niya."
                            },
                            {
                                "text": " Ubus yadtu ampa siya nagbalik madtu pa manga mulid niya. Laung niya kanila, \u201cBat natut\u016bg pa kamu yan h\u0101ti iban naghahali-hali. Taynghug kamu! Miyabut na in waktu! Bihaun in aku amu in Anak M\u0101nusiya', hiungsud na pa lawm lima sin manga tau baldusa."
                            },
                            {
                                "text": "Bangun na kamu bat kitaniyu m\u0101kadtu na. Kitaa niyu ba, yan na in tau manipu k\u0101ku'!\u201d"
                            },
                            {
                                "text": "   Ha sa'bu pa nagbibichara hi \u012asa, dimatung na mawn hi Judas, amu in hambuuk dayn ha hangpu' tagduwa mulid hi \u012asa. Mataud in tau miyamagad kaniya nagdar\u0101 manga pakukus iban kakakal. In manga tau ini diyaak sin manga nakura' kaimaman iban sin manga nagtatau-maas ha hula'."
                            },
                            {
                                "text": "Na, asal biyaytaan hi Judas in manga tau, laung niya, \u201cIn tau siyumun ku amuna in tau saggawun niyu!\u201d"
                            },
                            {
                                "text": " Pagdatung hi Judas magt\u016by siya tim\u016by madtu kan \u012asa. Laung niya, \u201cAssalamu alaykum, Tuwan.\u201d Ubus ampa niya s\u012byum hi \u012asa. (Karna' biya' ha yan in addat sin manga Yahudi bang sila magb\u0101k magpagkahi.)"
                            },
                            {
                                "text": " Simambag hi \u012asa, laung niya, \u201cNa, bagay, hinanga na magt\u016by in gawi mu miyari.\u201d  Sakali siyuuk na sin manga tau hi \u012asa siyaggaw ampa giyapus."
                            },
                            {
                                "text": "Na, magt\u016by liyarut sin hambuuk mulid hi \u012asa in pakukus niya, ampa liyagut in hambuuk daraakun sin Imam Dakula'. Nautud in hansipak taynga sin tau liyagut niya."
                            },
                            {
                                "text": " Pagkita' hi \u012asa, laung niya ha mulid niya, \u201cButangan in pakukus mu magbalik pa taguban niya. Sabab hisiyu-siyu in mangatu iban pakukus mapatay da isab kaagi sin pakukus."
                            },
                            {
                                "text": "Wala' mu ka kiyaingatan sin makapangayu' aku tabang ha Tuhan, Ama' ku, l\u0101gi' saruun-duun par\u0101han niya aku ibuhan mal\u0101ikat tumabang k\u0101ku'?"
                            },
                            {
                                "text": "Sagawa' bang ku yan hinangun, biya' diin in kamakbul sin bayta' ha lawm Kitab sin subay biya' ha ini in kumugdan k\u0101ku'?\u201d"
                            },
                            {
                                "text": " Pag'ubus namung hi \u012asa pa manga tau mataud, laung niya, \u201cMayta', mundu ka aku ini, subay niyu saggawun iban sin pakukus iban kakakal niyu? Adlaw-adlaw duun aku naglilingkud nagnanas\u012bhat ha halaman sin B\u0101y sin Tuhan, sagawa' mayta' niyu aku wala' siyaggaw didtu?"
                            },
                            {
                                "text": "Sagawa' in kat\u0101n ini naawn ha supaya mabunnal in kiyasulat sin manga nabi ha lawm Kitab.\u201d  Pag'ubus miyutas na dayn kan \u012asa in kat\u0101n mulid niya, iban miyaguy na sila."
                            },
                            {
                                "text": "   Manjari, in hi \u012asa diy\u0101 na sin manga tau nakasaggaw kaniya madtu pa b\u0101y hi Kayapas, amu in Imam Dakula'. Duun natitipun in manga guru sin sara' agama iban sin manga nagtatau-maas ha hula'."
                            },
                            {
                                "text": "Sakali in hi Pitrus miyumurul kan \u012asa dayn ha kalayuan sampay nakaabut pa halaman b\u0101y sin Imam Dakula'. Sim\u016bd siya pa lawm halaman ampa siya limingkud limamugay ha manga jaga bat niya kaingatan bang unu in kumugdan kan \u012asa."
                            },
                            {
                                "text": " In manga nakura' kaimaman iban sin kat\u0101n nakura' Yahudi manghuhukum, nanglawag tuud sin makasaksi' sin puting pasalan hi \u012asa, ha supaya awn puun-sabab in hi \u012asa kabutangan sin hukuman subay patayun."
                            },
                            {
                                "text": "Sagawa' minsan da mataud na in simaksi' sin puting, wayruun da dusa kabaakan nila amu in patut pamutangan kan \u012asa hukuman subay patayun. Sakali awn na tuud duwa tau timindug miyadtu pa unahan sarta' namung, laung nila,"
                            },
                            {
                                "text": "\u201cIn tau yan bakas namu' diyungug imiyan sin malubu niya in B\u0101y sin Tuhan, ubus ampa siya kunu' magpatindug dugaing ha lawm t\u016by adlaw.\u201d"
                            },
                            {
                                "text": " Pagdungug sin Imam Dakula', timindug siya sarta' namung kan \u012asa, laung niya, \u201cNa, unu in hikasambung mu ha manga saksi' ini pasal sin bayta' nila sin narusa mu?\u201d"
                            },
                            {
                                "text": "Wala' nagkayba' hi \u012asa. Namichara na isab nagbalik in Imam Dakula' kaniya, amu agi, \u201cNa, bihaun sapa kaw iban Tuhan in saksi' mu, amu in Tuhan asal buhi', sin in ikaw amuna in Almasi, amu in Anak Tuhan.\u201d"
                            },
                            {
                                "text": " Simambag hi \u012asa, laung niya, \u201cNa, kiyapamung mu na. Sagawa' ini in mattan hibayta' ku kaniyu kat\u0101n. Bukun na malugay in aku amu in Anak M\u0101nusiya' limingkud na ha dapit pa tuu sin Tuhan Mahatinggi, iban ha pagbalik ku mari ha sus\u016bngun kakitaan niyu aku miyamagad ha lawm gabun!\u201d"
                            },
                            {
                                "text": " Pagdungug sin Imam Dakula' sin bichara hi \u012asa, magt\u016by niya g\u012bsi' in juba niya (sabab diyugalan tuud siya). Ampa siya namung, laung niya, \u201cIn bichara niya yan pangkal pa Tuhan. Na, mayta' pa kitaniyu maglawag manga saksi'? Diyungug niyu na in bichara niya pangkal!"
                            },
                            {
                                "text": "Na, ha pikil niyu unu in hukuman hibutang natu' kaniya?\u201d  Simambag in manga nakura' kaimaman iban sin manga nakura' manghuhukum, laung nila, \u201cIn t\u016bp kaniya, subay siya patayun.\u201d"
                            },
                            {
                                "text": " Pag'ubus liyuraan sin manga tau hi \u012asa ha bayhu' ampa nila siyuntuk. H\u0101ti in kaibanan tiyabunan nila in mata hi \u012asa ampa nila biyaga."
                            },
                            {
                                "text": "Pag'ubus ampa sila namung, laung nila, \u201cNa, bang ikaw in Almasi, baytai kunu' kami bang hisiyu in namaga kaymu!\u201d"
                            },
                            {
                                "text": "   Sakali ha sa'bu hi Pitrus duun naglilingkud ha halaman sin b\u0101y, nakakawn na tuud in hambuuk daraakun babai sin Imam Dakula'. Laung niya kan Pitrus, \u201cIn ikaw yan agad da isab kan \u012asa, amu in tau dayn ha hula' Jalil.\u201d"
                            },
                            {
                                "text": " Sagawa' namaylu tuud hi Pitrus ha alupan sin tau kat\u0101n. Laung niya, \u201cDi' ku kaingatan bang unu in b\u012bbichara niyu yan.\u201d"
                            },
                            {
                                "text": "Ubus ampa siya gimuwa' miyadtu pa labayan sin lawang sin halaman b\u0101y. Sakali awn na isab hambuuk daraakun babai n\u0101kita' kaniya. Laung sin babai ini ha manga tau duun ha halaman, \u201cIn tau yan agad kan \u012asa amu in dayn ha Nasarit.\u201d"
                            },
                            {
                                "text": " Namaylu na isab nagbalik hi Pitrus, laung niya, \u201cUtukan pa aku bang ku kaingatan in tau piyag'iyan niyu yan.\u201d"
                            },
                            {
                                "text": " Na, bukun mawgay in manga tau nagtitindug duun ha halaman miyawn kan Pitrus. Laung nila, \u201cMattan tuud in ikaw yan agad kanila, sabab dayn ha d\u0101han sin pagbichara mu di' kaw makapaylu sin in ikaw tau dayn ha hula' Jalil.\u201d"
                            },
                            {
                                "text": " Sakali nagsukna'-sukna' tuud hi Pitrus sin baran niya iban simapa siya, laung niya, \u201cBang mayan aku pagmurkaan sin Tuhan bang puting in bayta' ku yan kaniyu! Di' ku tuud kaingatan in tau piyag'iyan niyu yan.\u201d  Na, magt\u016by na timagauk in manuk usug."
                            },
                            {
                                "text": "Pagdungug hi Pitrus ampa niya kiyatumtuman in bayta' hi \u012asa kaniya. Amu agi hi \u012asa, \u201cHa di' pa tumagauk in manuk usug, makat\u016b kaw imiyan sin in aku di' mu kaingatan.\u201d Na, kiyatumtuman niya mayan in agi hi \u012asa, gimuwa' na siya dayn ha halaman sin b\u0101y dakula' ampa siya nagtangis tuud. "
                            }
                        ]
                    },
                    {
                        "verses": [
                            {
                                "text": "   Manjari pagbulat mahinaat nag'isun na in manga kat\u0101n nakura' sin kaimaman iban sin manga nagtatau-maas ha hula', bang biya' diin in pagpatay kan \u012asa."
                            },
                            {
                                "text": "Na, kiyadinahan nila hi \u012asa, ampa nila diy\u0101 madtu tiyukbal pa lawm lima hi Pilatu, amu in gubnul sin parinta sin hula' R\u016bm."
                            },
                            {
                                "text": "   Na, pag'ingat mayan hi Judas, amu in nanipu kan \u012asa sin in hukuman biyutang kan \u012asa subay patayun, nagsusun tuud siya sin nahinang niya. Iyuli' niya na in katluan pilak batu pa manga nakura' sin kaimaman iban sin manga nagtatau-maas ha hula'."
                            },
                            {
                                "text": "Laung niya, \u201cNagdusa aku sabab t\u012bpu ku in tau way dusa ha supaya siya mapatay!\u201d  \u201cNa, in yan way na lamud namu'. Baya'-baya' mu na,\u201d in sambag sin manga nakura' kaimaman iban sin manga nagtatau-maas ha hula'."
                            },
                            {
                                "text": " Sakali liyaruk hi Judas in manga pilak batu pa lawm sin B\u0101y sin Tuhan, ubus ampa siya min\u012bg, miyadtu naggantung sin baran niya."
                            },
                            {
                                "text": " Piy\u016bt sin manga nakura' kaimaman in s\u012bn, ampa sila namung, laung nila, \u201cIn s\u012bn ini langgal sara' sin agama bang hilamud ha s\u012bn sin B\u0101y sin Tuhan, sabab bakas ini piyanangdan hipagpatay ha tau.\u201d"
                            },
                            {
                                "text": "Pag'ubus piyag'isunan nila na bang unuhun in s\u012bn. Na, in kiyapag'isunan nila, in s\u012bn piyam\u012b nila lupa' sin tau maghihinang anglit lupa'. In lupa' ini h\u012bnang pangubulan sin manga patay dayn ha dugaing hula'."
                            },
                            {
                                "text": "Hangkan na in lupa' yan sampay pa bihaun in pagtawag Lupa' Bin\u012b sin Dugu'."
                            },
                            {
                                "text": " Na, dayn duun nabunnal in bakas kiyabayta' hi Nabi Irmiyas ha lawm Kitab, amu agi, \u201cKiyawa' nila in katluan pilak batu, amu in harga' kiyapag'isunan sin manga tau Israil hipanangdan ha pagpatay kaniya."
                            },
                            {
                                "text": "Pag'ubus ampa nila piyam\u012b in s\u012bn lupa' sin tau maghihinang anglit lupa'. In ini daakan k\u0101ku' sin Tuhan.\u201d"
                            },
                            {
                                "text": "   Sakali nar\u0101 mayan hi \u012asa mawn kan Gubnul Pilatu, duun na siya nagtitindug siyumariya sin gubnul. Laung sin gubnul kaniya, \u201cIkaw na ka in sultan sin manga Yahudi?\u201d  \u201cNa, biya' na sin kiyapamung mu,\u201d in sambag hi \u012asa."
                            },
                            {
                                "text": " Sagawa' siyumariya mayan siya sin manga nakura' kaimaman iban sin manga nagtatau-maas ha hula', wala' tuud siya simambung minsan hangka-kabtang sin manga tuntut kaniya."
                            },
                            {
                                "text": " Na, laung hi Pilatu kaniya, \u201cWala' mu ka kiyarungugan in kat\u0101n tuntut nila kaymu?\u201d"
                            },
                            {
                                "text": " Sagawa' wala' tuud hi \u012asa simambung minsan hangka-kabtang. Hangkan landu' tuud nainu-inu in gubnul."
                            },
                            {
                                "text": "   Na, tahun-tahun biya' na sin pagkabiyaksahan sin gubnul ha sakaba' waktu sin Haylaya Paglappas dayn ha Kamatay, paguwaun niya in hambuuk pilisu amu in kabayaan sin manga Yahudi paguwaun."
                            },
                            {
                                "text": "Ha waktu yadtu awn hambuuk pilisu landu' bantug. In ng\u0101n niya hi Barabbas."
                            },
                            {
                                "text": "Sakali natipun mayan in manga tau mataud, iyasubu sila hi Pilatu, laung niya, \u201cHisiyu ha duwa pilisu in kabayaan niyu paguwaun ku? Hi Barabbas atawa hi \u012asa amu in pagng\u0101nan Almasi?\u201d"
                            },
                            {
                                "text": "Hangkan hi Pilatu nangasubu sabab asal kiyaiingatan niya sin in manga nakura' kaimaman iban sin manga nagtatau-maas ha hula' maabughu' kan \u012asa, hangkan tiyukbal nila hi \u012asa pa lawm lima niya."
                            },
                            {
                                "text": " Ha sa'bu hi Pilatu limilingkud ha bilik paghuhukuman, nagpar\u0101 lapal mawn kaniya in asawa niya, amu agi, \u201cAyaw kaw lumamud sin pagpatay ha tau yan, sabab wayruun tuud dusa sin tau yan. Karna' k\u0101bii mang\u012b' tuud in parasahan ku sin tagainup ku pasal niya.\u201d"
                            },
                            {
                                "text": " Na, b\u012bcharahan sin manga nakura' sin kaimaman iban sin manga nagtatau-maas ha hula' in manga tau hipapangayu' kan Pilatu paguwaun hi Barabbas, h\u0101ti in hi \u012asa hipapatay."
                            },
                            {
                                "text": " Sakali iyasubu na sin gubnul in manga tau, laung niya, \u201cHisiyu ha duwa ini in kabayaan niyu paguwaun ku?\u201d  \u201cHi Barabbas,\u201d in sambung sin manga tau."
                            },
                            {
                                "text": " \u201cNa, unu in hinangun ku kan \u012asa amu in pagng\u0101nan Almasi?\u201d laung hi Pilatu ha manga tau.  \u201cPalansangan siya pa usuk,\u201d in sambag sin manga tau."
                            },
                            {
                                "text": " Laung hi Pilatu kanila, \u201cMayta'? Unu in dusa nahinang niya?\u201d  Sagawa' wala' siyambag sin manga tau in pangasubu niya. G\u0101m mayan nag'ulak na makusug in manga tau. Laung nila, \u201cPalansangan na siya pa usuk.\u201d"
                            },
                            {
                                "text": " Pagga ha k\u012bta' hi Pilatu di' niya da mal\u0101ng in kabayaan sin manga tau sabab maawn na sadja in hiluhala', kimawa' siya tubig ampa niya hiyugasan in lima niya ha alupan sin manga tau mataud (tanda' sin wayruun lamud niya sin pagpatay kan \u012asa.) Ubus ampa siya namung, laung niya, \u201cMamuas aku sin pagpatay ha tau ini! Kamu in mangaku sin dusa sin pagpatay kaniya!\u201d"
                            },
                            {
                                "text": " Simambag in manga tau, laung nila, \u201cAkuhun namu' iban sin manga kaaw'anakan namu' in dusa sin pagpatay kaniya!\u201d"
                            },
                            {
                                "text": " Pag'ubus piyaguwa' na hi Pilatu hi Barabbas dayn ha lawm j\u012bl. H\u0101ti ampa niya piyalubakan hi \u012asa, ubus ampa niya tiyukbal pa manga sundalu hipapalansang pa usuk pagpatayan kaniya."
                            },
                            {
                                "text": "   Pag'ubus diy\u0101 na hi \u012asa sin manga sundalu hi Pilatu madtu pa b\u0101y dakula' sin gubnul. Duun mayan siya piyaglibutan na siya sin kat\u0101n sundalu hangka-panji."
                            },
                            {
                                "text": "In\u012bgan nila in badju' hi \u012asa, ampa nila siya siyulugan sin siub badju' taluk biya' lupa sin siub badju' sin sultan."
                            },
                            {
                                "text": "Ubus ampa nila liyubid in manga sanga kahuy matunuk h\u012bnang biya' kuruna, ampa nila siyangun pa \u016b hi \u012asa. Pag'ubus ampa nila piyakamputan kan \u012asa in kahuy-kahuy ha tuu niya. Ubus, ampa nila piyag'udju'-udju' hi \u012asa. Limuhud sila ha alupan niya sarta' imiyan, laung nila, \u201cMabuhay in Sultan sin manga Yahudi.\u201d"
                            },
                            {
                                "text": "Ubus yadtu ampa nila liyuraan hi \u012asa. Kiyawa' nila in kahuy-kahuy dayn ha lima niya, ampa nila piyanglubak pa \u016b niya."
                            },
                            {
                                "text": "Pag'ubus nila piyaglangugan hi \u012asa, in\u012bgan nila na in siub badju' taluk ampa nila siyulugan hi \u012asa nagbalik sin badju' niya. Ubus ampa nila diy\u0101 hi \u012asa pa lugal paglansangan kaniya pa usuk."
                            },
                            {
                                "text": "   Manjari ha s\u016bng nila na gumuwa' dayn ha lawang sin d\u0101ira, piyagb\u0101k nila in hambuuk tau pagng\u0101nan Simun, tau dayn ha d\u0101ira Kirini. Liyugus nila in tau ini dum\u0101 sin usuk paglansangan kan \u012asa."
                            },
                            {
                                "text": "Sakali nakaabut na sila mawn pa lugal pagtawagun Gulguta (in maana niya kulakub \u016b)."
                            },
                            {
                                "text": "Duun mayan sila, d\u012bhilan nila hi \u012asa sin tubig anggul (biya' tuba'), liyalamuran sin ubat mapait. Sagawa' pagkinam niya di' siya mabaya' minum."
                            },
                            {
                                "text": " Pag'ubus hiyubu' nila na in tamungun hi \u012asa ampa nila siya liyansang pa usuk. Kiyalansang mayan siya pa usuk piyagbahagian sin manga sundalu in tamungun hi \u012asa. Piyagkuut-kuutan nila bang unu in masuku' sin pakaniya-pakaniya."
                            },
                            {
                                "text": "Pag'ubus ampa sila limingkud duun nagjaga kan \u012asa."
                            },
                            {
                                "text": "Duun ha usuk ha tungud babaw \u016b hi \u012asa biyutang nila in pah\u0101ti ini, amu agi, \u201cAmu na ini hi \u012asa, in Sultan sin manga Yahudi.\u201d Amu yan in tuntut kaniya."
                            },
                            {
                                "text": "Iban ha adlaw da isab yadtu awn duwa mundu liyansang pa usuk diyungan kan \u012asa. In hambuuk iyusuk ha dapit pa tuu hi \u012asa, ampa in hambuuk ha dapit pa lawa."
                            },
                            {
                                "text": " Na, in manga tau maglalabay, pagkita' nila kan \u012asa mag'ilung-ilung sadja sin \u016b nila nangudju'-ngudju' kan \u012asa."
                            },
                            {
                                "text": "Laung nila, \u201cIn bayta' mu malubu mu in B\u0101y sin Tuhan ubus mapatindug mu magbalik ha lawm t\u016b adlaw. Na, tabanga na in baran mu! Bang kaw bunnal amu in Anak Tuhan, naug na kaw dayn ha taas sin usuk yan!\u201d"
                            },
                            {
                                "text": " Damikkiyan, piyaglagi'-lagi' da isab siya sin manga nakura' kaimaman, sin manga guru sin sara' agama iban sin manga nagtatau-maas ha hula'."
                            },
                            {
                                "text": "Laung nila, \u201cNatabang niya in tau dugaing dayn ha kamulahan, sagawa' in baran niya di' niya matabang! Bukun ka siya in Sultan sin bangsa Israil? Bang siya maka\u012bg dayn ha usuk yaun bihaun, ampa kami magparachaya kaniya!"
                            },
                            {
                                "text": "Nangandul tuud siya ha Tuhan iban in bayta' niya, siya na in Anak Tuhan. Na, kitaun ta kunu' bihaun bang siya tabangun sin Tuhan.\u201d"
                            },
                            {
                                "text": " L\u0101gi', minsan in duwa mundu amu in diy\u016bngan kan \u012asa liyansang da isab pa usuk, nanglagi'-lagi' da kaniya."
                            },
                            {
                                "text": "   Manjari pag'abut ugtu suga nanigidlum na in katilibut sin hula' sampay naabut lisag t\u016b sin mahapun."
                            },
                            {
                                "text": "Na, pag'abut mayan manga lisag t\u016b sin mahapun nagsuwara hi \u012asa matanug, \u201cIluy, iluy, lama sabaktani.\u201d In h\u0101ti niya, \u201c\u016a Tuhan ku, mayta' mu aku piyas\u0101ran?\u201d"
                            },
                            {
                                "text": " Na, pagdungug sin manga kaibanan tau nagtitindug duun, nas\u0101' in pangdungug nila. Laung nila, \u201cTiyawag niya hi Ilyas!\u201d"
                            },
                            {
                                "text": " Sakali magt\u016by awn hambuuk tau dimagan madtu kimawa' luppus, ampa niya hiya'gum pa tubig anggul (biya' tuba'). Pag'ubus ampa niya biyutang in luppus ha duhul sin kahuy-kahuy ampa niya diyuhal piyasupsup kan \u012asa."
                            },
                            {
                                "text": " Sagawa' imiyan in kaibanan, laung nila, \u201cTagad na kaw, kitaun taniyu bang siya tabangan hi Ilyas.\u201d"
                            },
                            {
                                "text": " Sakali nagsuwara matanug nagbalik hi \u012asa. Pag'ubus miyugtu' na in napas niya."
                            },
                            {
                                "text": " Na, pagbugtu' na mayan sin napas niya, magt\u016by isab nagisi' nagduwa dayn ha taas pa duhul in kurtina marakmul didtu ha lawm B\u0101y sin Tuhan. Sarta' naglinug na iban nasipak in manga batu dakula'."
                            },
                            {
                                "text": "Naukab in manga kubul iban nabuhi' nagbalik in manga patay amu in nagkahagad ha daakan sin Tuhan."
                            },
                            {
                                "text": "Gimuwa' sila dayn ha lawm kubul, iban nabuhi' mayan nagbalik hi \u012asa, miyadtu sila pa d\u0101ira Awrusalam. Mataud tau in nakakita' duun kanila."
                            },
                            {
                                "text": " Na, miyuga' tuud in kapitan iban sin manga sundalu amu in nagjajaga duun kan \u012asa, pagnanam nila sin linug iban pagkita' nila sin kat\u0101n naawn. Laung nila, \u201cTantu tuud siya na ini in Anak Tuhan!\u201d"
                            },
                            {
                                "text": " L\u0101gi' mataud da isab duun manga babai in nagkikita' dayn ha kalayuan. In manga babai ini amuna in bakas miyagad kan \u012asa dayn ha hula' Jalil timabang kaniya."
                            },
                            {
                                "text": "Miyamagad ha manga kababaihan ini hinda Mariyam amu in babai dayn ha d\u0101ira Magdala iban hi Mariyam amu in ina' hi Ya'kub kay Yusup iban sin asawa hi Sibidi."
                            },
                            {
                                "text": "   Manjari himapun mayan tuud, awn hambuuk tau dayahan dayn ha kawman Arimati in n\u0101kawn. In ng\u0101n niya hi Yusup iban in siya ini agad da isab kan \u012asa."
                            },
                            {
                                "text": "Miyadtu siya kan Pilatu nangayu' sin bangkay hi \u012asa. Na, diy\u016bl hi Pilatu in piyangayu' niya, hangkan nag'uldin hi Pilatu hipaparihil na in bangkay hi \u012asa kan Yusup."
                            },
                            {
                                "text": "Na, kiyawa' na hi Yusup in bangkay, ampa niya siyaput sin kuku puti' ba'gu."
                            },
                            {
                                "text": "Pag'ubus ampa niya biyutang in bangkay ha kubul ba'gu piyahinang, amu in batu dakula' liyungagan h\u012bnang biya' lupa sungab batu. In kubul ini tiyatagama hi Yusup ha baran niya. Kiyas\u016bd niya mayan in bangkay pa lawm, giyulung niya in batu dakula' piyagtambul sin s\u016bran pa lawm kubul. Pag'ubus ampa siya min\u012bg."
                            },
                            {
                                "text": "In hi Mariyam amu in babai dayn ha d\u0101ira Magdala iban sin isay niya hi Mariyam duun naglilingkud, imaalup sin kubul."
                            },
                            {
                                "text": "  Manjari pag'adlaw hambuuk, adlaw Sabtu', in manga nakura' kaimaman iban sin manga Parisi miyadtu dim\u0101 nagkita' kan Pilatu."
                            },
                            {
                                "text": "Laung nila kan Pilatu, \u201cTuwan, kiyatumtuman namu' ha waktu buhi' pa in putingan yadtu, namung siya laung niya, bang siya matay, pag'abut t\u016b adlaw mabuhi' siya magbalik."
                            },
                            {
                                "text": "Hangkan, Tuwan, subay mu pajagahan in kubul niya sampay mapuas in t\u016b adlaw, ha supaya di' matakaw sin manga mulid niya in bangkay niya. Bang nila matakaw in bangkay, baytaan nila sin puting in manga tau sin in nakura' nila nabuhi' nagbalik. Na, in puting nila yan labi pa in ng\u012b' sin kas\u016bngan dayn sin puting niya (sin in siya amuna in Almasi).\u201d"
                            },
                            {
                                "text": " \u201cNa, kawa' kamu sundalu ampa niyu pajagahi tuud marayaw in kubul niya,\u201d in sambag hi Pilatu kanila."
                            },
                            {
                                "text": " Na, miyadtu na sila pa kubul ampa nila biyutangan pangindanan in lawang kubul, (ha supaya kaingatan nila bang in lawang kubul bakas naukab). Ubus ampa nila piyajagahan in kubul ha manga sundalu. "
                            }
                        ]
                    },
                    {
                        "verses": [
                            {
                                "text": "   Manjari napuas mayan in adlaw paghali-hali iban pagpudji pa Tuhan sin manga Yahudi, amu in adlaw Sabtu', iban naabut na subu-subu sin adlaw Ahad, in hi Mariyam, amu in babai dayn ha d\u0101ira Magdala, iban sin isay niya isab hi Mariyam, miyadtu kimita' sin kubul hi \u012asa."
                            },
                            {
                                "text": " Na, magt\u016by naglinug makusug sabab awn hambuuk mal\u0101ikat naraak sin Tuhan nimaug dayn ha surga'. Giyulung niya in\u012bgan in batu tambul sin s\u016bran pa lawm kubul ampa niya l\u012bngkuran."
                            },
                            {
                                "text": "In lupa sin mal\u0101ikat ini, magsi'nag biya' sin kilat iban in tamungun niya landu' tuud maputi'."
                            },
                            {
                                "text": "Na, pagkita' sin manga jaga namidpid tuud sila sin buga' iban nalawa' sila ha sayu."
                            },
                            {
                                "text": " Namung in mal\u0101ikat ha manga babai, laung niya, \u201cAyaw kamu mabuga'. Kaingatan ku miyari kamu naglawag kan \u012asa, amu in bakas liyansang pa usuk."
                            },
                            {
                                "text": "Way na siya d\u012b ha lawm kubul sabab nabuhi' na siya nagbalik biya' sin asal kiyabayta' niya. Kari kamu, kitaa niyu in lugal bakas kiyabutangan kaniya."
                            },
                            {
                                "text": "Na, bihaun kadtu kamu samut, baytai niyu in manga mulid niya sin nabuhi' na siya nagbalik iban muna na siya dayn kanila madtu pa hula' Jalil. Kakitaan nila siya didtu. Tumtuma niyu in bayta' ku kaniyu.\u201d"
                            },
                            {
                                "text": " Na, nag'\u016bs-'\u016bs na in manga babai min\u012bg dayn ha kubul. Miyumuga' sila sagawa' hipu' da isab sin kakuyagan in lawm atay nila. Dimagan na sila madtu namayta' ha manga mulid hi \u012asa."
                            },
                            {
                                "text": " Sakali ini magt\u016by sila piyagb\u0101k hi \u012asa. Laung hi \u012asa kanila, \u201cNa, kamu na sa yan!\u201d Simuuk sila mawn kan \u012asa ampa sila simujud duun ha tungud siki niya."
                            },
                            {
                                "text": "\u201cAyaw kamu mabuga',\u201d laung hi \u012asa kanila. \u201cKadtu kamu, baytai niyu in manga mulid ku subay sila madtu pa hula' Jalil. Didtu nila aku kakitaan.\u201d"
                            },
                            {
                                "text": "  Na, ha sa'bu sin manga babai harap madtu pa manga mulid hi \u012asa, in manga kaibanan sundalu jaga sin kubul miyadtu pa d\u0101ira namayta' ha manga nakura' sin kaimaman sin kat\u0101n k\u012bta' nila naawn."
                            },
                            {
                                "text": "Na, nagtipun na in manga nakura' sin kaimaman iban sin manga nagtatau-maas ha hula', ampa sila nag'isun. Ubus nila nag'isun ampa nila d\u012bhilan s\u012bn mataud in manga sundalu bakas nagjaga sin kubul."
                            },
                            {
                                "text": "Laung nila ha manga sundalu, \u201cSuysuyi niyu in manga tau sin in bangkay hi \u012asa tiyakaw sin manga mulid niya sin tunga' d\u016bm ha sa'bu niyu natut\u016bg."
                            },
                            {
                                "text": "Bang in suysuy yan makaabut pa gubnul ayaw kamu masusa. Kami na in maingat mamichara kaniya bat kamu di' kapag'amahan.\u201d"
                            },
                            {
                                "text": " Na, kiyawa' na sin manga sundalu in s\u012bn iban iyagad nila in bayta' kanila. Na, sampay pa waktu bihaun amu yan in suysuy kiyahagad sin manga Yahudi."
                            },
                            {
                                "text": "   Na, in hangpu' tag'isa mulid hi \u012asa timukad na madtu pa taas b\u016bd-b\u016bd sin hula' Jalil sabab piyabaytaan sila hi \u012asa pakadtuun."
                            },
                            {
                                "text": "Pagkita' nila duun kan \u012asa magt\u016by sila simujud nanglaggu' kaniya, sagawa' in kaibanan hawal-hawal bang hi \u012asa da tuud in k\u012bta' nila yaun."
                            },
                            {
                                "text": "Simuuk hi \u012asa kanila ampa namung, laung niya, \u201cKiyatukbal na pa lawm lima ku in kat\u0101ntan kawasa d\u012b ha dunya iban ha surga'."
                            },
                            {
                                "text": "Hangkan kadtu kamu, baytai niyu in m\u0101nusiya' kat\u0101n sin pasal ku, ha supaya isab sila magad k\u0101ku'. Ligui niyu sila amu in tanda' magpakita' sin in sila agad na tuud ha Ama' Tuhan, k\u0101ku' amu in Anak Tuhan iban ha R\u016b sin Tuhan."
                            },
                            {
                                "text": "Iban hindui niyu in manga tau kumahagad sin kat\u0101n daakan ku kaniyu. Na, ini in tumtuma niyu. Aku in taptap iban niyu, mananabang kaniyu, hawnu-hawnu iban ku'nu-ku'nu waktu sampay pa kahinapusan sin masa sin dunya.\u201d  "
                            }
                        ]
                    }
                ]
            },
            {
                "names": [
                    "Mark"
                ],
                "usfm_id": "MRK",
                "abbreviation": "Mark",
                "chapters": [
                    {
                        "verses": [
                            {
                                "text": "   Ini in panagnaan sin Bayta' Marayaw pasal hi \u012asa Almasi, amu in Anak Tuhan."
                            },
                            {
                                "text": "Asal kiyasulat hi Nabi Isayas ha lawm Kitab in Parman sin Tuhan (pasal sin paglahil sin Almasi pa dunya, amu agi sin Tuhan ha Almasi). \u201cPaunahun ku lumahil dayn kaymu, in hambuuk daraakun ku. Sakapun niya in d\u0101n labayan mu."
                            },
                            {
                                "text": "Siya in manawag-tawag duun ha hula' paslangan mahunit paghulaan. Amu agi niya, \u2018Masuuk na dumatung in Panghu'. Sakapa niyu in d\u0101n labayan niya. Pabuntula niyu in d\u0101n panawan niya.\u2019 \u201d "
                            },
                            {
                                "text": "Manjari timagna' na hi Yahiya nagpamahalayak pasal sin Almasi ha hula' paslangan mahunit paghulaan. L\u012bgu' niya in manga tau amu in nagtawbat na sin manga dusa nila. Laung niya ha manga tau, \u201cPagtawbati niyu na in manga dusa niyu ampa kamu pagpaligu', tanda' sin tiyaykuran niyu in dusa niyu iban iyampun na kamu sin Tuhan.\u201d"
                            },
                            {
                                "text": "Na, in manga tau mataud dayn ha katilingkal Yahudiya iban dayn ha d\u0101ira Awrusalam miyawn dimungug kan Yahiya. Nagsabunnal na sila sin manga dusa nila iban l\u012bgu' na sila hi Yahiya duun ha Suba' Jurdan. "
                            },
                            {
                                "text": "Na, in tamungun hi Yahiya h\u012bnang dayn ha bulbul unta' iban in sabitan niya pais sapi'. In pagkaunun niya hambuuk ginis sin ampan iban gula' pussukan."
                            },
                            {
                                "text": "Nagpamahalayak siya ha manga tau, laung niya, \u201cIn tau ha ulihan ku amu in magdaratung mari kaniyu, labi tuud mataas in kawasa dayn k\u0101ku'. Hangkan di' aku minsan t\u016bpun umanduk humubad sin hukut sin tawmpa' niya sabab labi in kalagguan niya dayn k\u0101ku'."
                            },
                            {
                                "text": "In aku tubig in hipangligu' kaniyu, sagawa' in siya patulunan niya kamu sin R\u016b sin Tuhan, amu in pangligu'an niya kaniyu.\u201d"
                            },
                            {
                                "text": "   Sakali pag'ubus yadtu miyawn hi \u012asa kan Yahiya dayn ha Nasarit, hambuuk d\u0101ira ha hula' Jalil, ampa siya l\u012bgu' hi Yahiya duun ha Suba' Jurdan."
                            },
                            {
                                "text": "Na, pag'\u012bg niya na mayan dayn ha tubig magt\u016by niya k\u012bta' naukab in lawang langit iban nimaug in R\u016b sin Tuhan mawn kaniya nagpasalupa assang. Ubus ampa siya hiy\u016bp sin R\u016b sin Tuhan."
                            },
                            {
                                "text": "Sarta' awn na suwara dayn ha langit, amu agi, \u201cIkaw in Anak ku kalasahan. Kiyasulutan tuud aku kaymu.\u201d"
                            },
                            {
                                "text": " Sakali magt\u016by hi \u012asa piyakadtu sin R\u016b sin Tuhan pa hula' paslangan mahunit paghulaan."
                            },
                            {
                                "text": "Duun siya ka'patan adlaw siyasat sin Saytan Puntukan, (sa' way siya nar\u0101 sin sasat). Awn da isab manga sattuwa talun duun, sagawa' miyawn in manga mal\u0101ikat timabang kaniya."
                            },
                            {
                                "text": "   Na, pag'ubus naj\u012bl mayan hi Yahiya, miyadtu na hi \u012asa pa hula' Jalil nagpamahalayak sin Bayta' Marayaw naug dayn ha Tuhan."
                            },
                            {
                                "text": "Laung hi \u012asa, \u201cNaabut na in waktu giyanta' sin Tuhan, amu in waktu dumatung na mari in pamarinta niya. Pagtawbati niyu na in manga dusa niyu iban pagparachaya kamu ha Bayta' Marayaw!\u201d"
                            },
                            {
                                "text": " Manjari, ha sa'bu hi \u012asa miyamanaw ha higad sin dagat pagng\u0101nan Dagat Jalil, k\u012bta' niya nanglalaya in duwa mag'iista', hi Simun iban sin taymanghud niya hi Andariyas."
                            },
                            {
                                "text": "Laung hi \u012asa kanila, \u201cKari kamu agad k\u0101ku'! Bihaun in hinang niyu mag'iista', sagawa' hinduan ta kamu bang biya' diin maghulas-sangsa' dum\u0101 ha manga m\u0101nusiya' pagkahi niyu magad k\u0101ku'.\u201d"
                            },
                            {
                                "text": "Na, saruun-duun biyutawanan nila in laya nila, ampa sila miyagad kan \u012asa."
                            },
                            {
                                "text": " Sakali nakalayu'-layu' mayan in panaw nila, k\u012bta' niya isab in duwa magtaymanghud, hi Ya'kub kay Yahiya manga anak hi Sibidi. Duun sila ha taas sin kumpit asibi' nagdarayaw sin laya nila."
                            },
                            {
                                "text": "Pagkita' hi \u012asa kanila, magt\u016by niya sila tiyawag paagarun kaniya. Na, bin\u012bn nila in ama' nila duun ha kumpit asibi' iban sin manga tau giyagadjihan ampa sila miyagad kan \u012asa."
                            },
                            {
                                "text": "   Miyadtu hinda \u012asa pa d\u0101ira Kapirnaum, iban pag'abut adlaw Sabtu', amu in adlaw paghali-hali iban pagpudji pa Tuhan sin manga bangsa Yahudi, miyadtu hi \u012asa pa langgal ampa nagnas\u012bhat."
                            },
                            {
                                "text": "Manjari, nainu-inu tuud in manga tau ha langgal sin pagnas\u012bhat niya sabab in pagnas\u012bhat niya magbidda' tuud iban pagnas\u012bhat sin manga guru sin sara' agama. Karna' in pagnas\u012bhat niya taga kawasa tuud dayn ha Tuhan."
                            },
                            {
                                "text": " Sakali magt\u016by awn dimatung hambuuk tau mawn pa langgal siyus\u016bd saytan. Imulak in tau ini, laung niya,"
                            },
                            {
                                "text": "\u201cUnu in kabayaan mu k\u0101mu', \u012asa, tau Nasarit? Miyari ka kaw dumihil kamulahan k\u0101mu'? Kaingatan ta kaw. Ikaw in hambuuk-buuk suchi naraak sin Tuhan.\u201d"
                            },
                            {
                                "text": " Sagawa' piyag'amahan hi \u012asa in saytan. Laung niya, \u201cHipus kaw ampa kaw guwa' dayn ha lawm baran sin tau yan.\u201d"
                            },
                            {
                                "text": " Na, piyapagpaspad sin saytan in tau iban piyapagsilawak makusug. Pag'ubus ampa gimuwa' in saytan dayn ha lawm baran sin tau."
                            },
                            {
                                "text": "Nahaylan tuud in tau kat\u0101n nakakita'. Nag'asubu-iyasubuhi na sila, laung nila, \u201cUnu ta' ini? Hindu' ba'gu baha' ini? In tau ini tagakawasa magbaya' ha manga saytan iban magkahagad in manga saytan kaniya.\u201d"
                            },
                            {
                                "text": " Na, saruun-duun natanyag in kabantugan hi \u012asa pa kat\u0101n hula' ha katilibut sin hula' Jalil."
                            },
                            {
                                "text": "   Pag'ubus yadtu gimuwa' na hinda \u012asa dayn ha langgal ampa sila tim\u016by madtu pa b\u0101y hi Simun kay Andariyas. Miyagad kanila hi Ya'kub kay Yahiya."
                            },
                            {
                                "text": "Manjari, in ugangan babai hi Simun nagkukulang h\u012bhinglaw. Pagdatung na mayan hi \u012asa magt\u016by nila siya biyaytaan sin pasal sin babai h\u012bhinglaw."
                            },
                            {
                                "text": "Na, miyadtu hi \u012asa pa babai. Kiyaputan niya in lima ampa niya biyangun, sarta' na\u012bg na in hinglaw sin babai. Pag'\u012bg sin hinglaw niya, nagbangun na siya nagbutang kakaun kanila."
                            },
                            {
                                "text": " Na simadlup mayan in suga, l\u0101gi' naabut na magrib, miyawn na in manga tau kan \u012asa nagdar\u0101 sin manga tau kat\u0101n nasasakit iban sin manga siyus\u016bd saytan."
                            },
                            {
                                "text": "In manga tau kat\u0101n dayn ha d\u0101ira Kapirnaum duun nagtipun ha alupan sin b\u0101y kiyabutangan hi \u012asa."
                            },
                            {
                                "text": "Na, mataud tau nasasakit sin ginisan sakit in napauli' hi \u012asa. Iban napaguwa' niya isab in manga saytan dayn ha baran sin manga tau siyus\u016bd saytan. Sagawa' wala' niya diy\u016blan in manga saytan mamichara unu-unu na, sabab kiyaingatan sin manga saytan bang hisiyu hi \u012asa."
                            },
                            {
                                "text": "   Pag'adlaw hambuuk, subu-subu pa tuud, nagbangun na hi \u012asa ampa siya gimuwa' dayn ha b\u0101y. Miyadtu siya pa lugal way bahittuk ha guwa' sin d\u0101ira. Didtu siya nangarap pa Tuhan isa-isa niya."
                            },
                            {
                                "text": "Sakali liyawag siya hinda Simun."
                            },
                            {
                                "text": "Kiyabaakan nila mayan siya, laung nila, \u201cIn manga tau kat\u0101n naglawag kaymu.\u201d"
                            },
                            {
                                "text": " Sagawa' in sambung hi \u012asa, \u201cSubay kitaniyu madtu pa kaibanan kawman ha supaya isab aku makapagnas\u012bhat didtu, karna' amu yan in maksud ku miyari pa dunya.\u201d"
                            },
                            {
                                "text": " Na, miyadtu na hi \u012asa nagnas\u012bhat ha kalanggalan ha katilibut sin hula' Jalil. Napaguwa' niya da isab in manga saytan dayn ha manga tau siyus\u016bd saytan."
                            },
                            {
                                "text": "   Manjari awn tau \u012bipul miyawn kan \u012asa limuhud ha alupan niya iban nangayu' tabang kaniya. Laung niya kan \u012asa, \u201cMapauli' mu aku bang mu kabayaan kaulian aku.\u201d"
                            },
                            {
                                "text": " Na imulung tuud hi \u012asa kaniya. Biyutang hi \u012asa in lima niya pa tau \u012bipul, ampa siya imiyan, laung niya, \u201cKabayaan ku kaulian na in sakit mu. Lumanu' na in pais mu!\u201d"
                            },
                            {
                                "text": "Na, saruun-duun na\u012bg in ipul niya iban limanu' na in pais niya."
                            },
                            {
                                "text": "Sakali biyandaan siya hi \u012asa, laung niya, \u201cIbut-ibut kaymu, ayaw kaw magbayta' minsan kansiyu pasal sin pagpauli' ku kaymu. Sagawa' kadtu kaw magt\u016by pa imam, ampa mu palilingan in baran mu kaniya. Pag'ubus, ampa kaw kadtu ungsud sin pagkulbanan, amu in daakan hi Musa, ha supaya awn tanda' kakitaan sin manga tau kat\u0101n sin kiyaulian na kaw.\u201d Pag'ubus, piyakadtu na hi \u012asa in tau."
                            },
                            {
                                "text": "Sakali biyandaan siya hi \u012asa, laung niya, \u201cIbut-ibut kaymu, ayaw kaw magbayta' minsan kansiyu pasal sin pagpauli' ku kaymu. Sagawa' kadtu kaw magt\u016by pa imam, ampa mu palilingan in baran mu kaniya. Pag'ubus, ampa kaw kadtu ungsud sin pagkulbanan, amu in daakan hi Musa, ha supaya awn tanda' kakitaan sin manga tau kat\u0101n sin kiyaulian na kaw.\u201d Pag'ubus, piyakadtu na hi \u012asa in tau."
                            },
                            {
                                "text": " Sagawa' pag'\u012bg sin tau bakas \u012bipul, miyadtu siya nanuysuy pawyu-pawyu sin pasalan sin pagpauli' kaniya, iban mataud tuud in suysuy niya pasal hi \u012asa. Hangkan kiyahunitan hi \u012asa sum\u016bd pa manga lugal mataud tau. Sa' siya miyadtu pa manga hula' wayruun tau naghuhula', sagawa' miyadtu da kaniya in manga tau dayn ha kahula'-hulaan. "
                            }
                        ]
                    },
                    {
                        "verses": [
                            {
                                "text": "   Manjari, pilay adlaw mayan limabay, nagbalik hi \u012asa pa Kapirnaum. Pagbalik niya, nabukag na ha manga tau sin nakauwi' na siya pa b\u0101y."
                            },
                            {
                                "text": "Na, mataud tuud tau in nagtipun mawn pa b\u0101y kiyaruunan niya. Nahipu' tuud sin tau in b\u0101y, sampay in lawang di' kas\u016bran. Duun hi \u012asa nagnanas\u012bhat kanila sin Parman sin Tuhan."
                            },
                            {
                                "text": "Sakali awn upat tau miyawn nagdar\u0101 sin tau nagpapatay in baran."
                            },
                            {
                                "text": "Pagga sila di' makas\u016bd pa lawm b\u0101y, makasuuk madtu kan \u012asa, sabab sin taud sin tau, in\u012bgan nila in atup sin b\u0101y amu in ha tungud hi \u012asa. Pag'ubus yadtu ampa nila tiyuntun pa lawm b\u0101y in tau nasasakit nagbubutang ha kulangan niya."
                            },
                            {
                                "text": "Na, pagkita' hi \u012asa sin makusug in pangandul sin manga tau ini namung hi \u012asa ha tau nagpapatay in baran, laung niya, \u201cUtu', iyampun na in manga dusa mu.\u201d"
                            },
                            {
                                "text": " Sakali, awn duun naglilingkud manga guru sin sara' agama Yahudi. Naghuna'-huna' na sila bang mayta' hi \u012asa namung bih\u0101dtu. Laung nila ha lawm atay nila, \u201cMayta' in tau ini tawakkal mamung pangkal pa Tuhan? Hambuuk-buuk da Tuhan in makaampun sin dusa sin m\u0101nusiya'.\u201d"
                            },
                            {
                                "text": " Sakali, awn duun naglilingkud manga guru sin sara' agama Yahudi. Naghuna'-huna' na sila bang mayta' hi \u012asa namung bih\u0101dtu. Laung nila ha lawm atay nila, \u201cMayta' in tau ini tawakkal mamung pangkal pa Tuhan? Hambuuk-buuk da Tuhan in makaampun sin dusa sin m\u0101nusiya'.\u201d"
                            },
                            {
                                "text": " Na, magt\u016by kiyatalusan hi \u012asa bang unu in piyaghuna'-huna' nila. Hangkan laung niya kanila, \u201cMayta' kamu maghuna'-huna' sin biya' ha yan?"
                            },
                            {
                                "text": "Na, ha pikil niyu unu in maluhay hipamung ha tau ini bang aku umiyan, \u2018Iyampun na in manga dusa mu!\u2019 Atawa umiyan ha tau nasasakit, \u2018Bangun kaw, mumusa in kulangan mu, ampa kaw panaw?\u2019"
                            },
                            {
                                "text": "Na, dihilan ta kamu tanda' sin in aku amu in Anak M\u0101nusiya' awn kapatutan ku umampun sin dusa sin manga m\u0101nusiya'!\u201d Sakali laung hi \u012asa ha tau nagpapatay in baran,"
                            },
                            {
                                "text": "\u201cUtu', bangun na kaw, mumusa in kulangan mu, ampa kaw uwi' na!\u201d"
                            },
                            {
                                "text": " Na, nagbangun na in tau yadtu. Miyumus niya in kulangan niya ampa siya miyanaw minuwi' ha k\u012bkita' sin tau kat\u0101n. Nahaylan tuud in manga tau kat\u0101n iban piyudji nila in Tuhan. \u201cUy,\u201d laung nila, \u201cdayn tagna' wala' kitaniyu nakakita' sin biya' ha yan!\u201d"
                            },
                            {
                                "text": "   Manjari, nagbalik hi \u012asa madtu pa higad sin Dagat Jalil. Sakali nagtipun mawn kaniya in tau kat\u0101n. Na, nagnas\u012bhat na isab hi \u012asa."
                            },
                            {
                                "text": "Sakali ha sa'bu niya nagpapanaw, k\u012bta' niya in mangangawa' sukay pa parinta duun naglilingkud ha pustu pagkakawaan sukay. In ng\u0101n sin tau ini hi Libi, anak hi Alpa. Laung hi \u012asa kaniya, \u201cKari kaw agad k\u0101ku' magguru.\u201d Na, magt\u016by timindug hi Libi, ampa miyagad kan \u012asa."
                            },
                            {
                                "text": " Manjari, ha sa'bu hi \u012asa duun nagkakaun ha b\u0101y hi Libi, mataud in mangangawa' sukay pa parinta, iban manga baldusa kaibanan in miyawn limamud sim\u0101w nagkaun kan \u012asa iban sin manga mulid niya, sabab mataud sila in miyagad kaniya."
                            },
                            {
                                "text": "Na, awn manga guru sin sara' agama, amu in agad ha parhimpunan Parisi, in n\u0101kita' kan \u012asa naglalamud nagkaun iban sin manga baldusa iban sin manga mangangawa' sukay pa parinta. Na, iyasubu nila in manga mulid hi \u012asa, laung nila, \u201cMayta' in nakura' niyu yan mags\u0101w magkaun iban sin manga mangangawa' sukay pa parinta iban sin manga tau baldusa?\u201d"
                            },
                            {
                                "text": " Pagdungug hi \u012asa sin bichara nila, simambung siya. Diyalil niya kaagi in sambung niya, laung niya, \u201cIn manga tau way sakit di' magkagunahan mangungubat, amu da in magkagunahan mangungubat in manga tau nasasakit. In maksud ku miyari pa dunya, bukun paagarun k\u0101ku' in manga tau, amu in imiyan, in sila mabuntul, sa' miyari aku supaya magad k\u0101ku' in manga tau baldusa (amu in biya' sapantun tau taga sakit).\u201d"
                            },
                            {
                                "text": "   Manjari, awn hambuuk waktu in manga mulid hi Yahiya amu in Mangliligu' iban sin manga Parisi nagpuasa. Sakali awn manga tau miyawn nangasubu kan \u012asa, laung nila, \u201cMayta' in manga mulid hi Yahiya amu in Mangliligu' iban sin manga mulid sin manga Parisi magpuasa, sagawa' in manga mulid mu di' magpuasa?\u201d"
                            },
                            {
                                "text": " Diyalil kaagi hi \u012asa in sambung niya kanila, laung niya, \u201cMayta', magpuasa ka in manga luruk ha pagtiyaunan salugay yaun pa duun kanila in pangantin usug? Tantu di'! Ha salugay sin pangantin usug duun kanila, di' sila magpuasa."
                            },
                            {
                                "text": "Sagawa' dumatung da in waktu in pangantin usug kawaun na dayn kanila. Na, bang dumatung na in waktu yan in sila magpuasa na.\u201d"
                            },
                            {
                                "text": "  (Pag'ubus nagdalil hi \u012asa pasal sin panghindu' nakauna iban sin panghindu' niya.) Laung niya, \u201cWayruun tau in magtupak sin p\u012bs-p\u012bs ba'gu pa tamungun daan, sabab bang biya' h\u0101dtu in pagtupak niya, pagkungkung sin p\u012bs-p\u012bs ba'gu, magisi' da dayn ha tamungun iban lumaggu' pa in gisi' niya."
                            },
                            {
                                "text": "Damikkiyan, wayruun tau in lumuun sin tubig anggul (biya' tuba') amu in masi pa nagbubukal pa luluunan pais hayup amu in daan iban matugas na, sabab bang biya' h\u0101dtu in hinangun niya, in luluunan pais hayup amu in matugas na, tantu mabustak. Na, kawgun sadja in tubig anggul iban sin luluunan pais hayup. Sa' in tubig anggul amu in ba'gu subay hiluun ha luluunan pais hayup ba'gu.\u201d "
                            },
                            {
                                "text": "   Manjari, hambuuk adlaw, adlaw Sabtu', amu in adlaw paghali-hali iban pagpudji pa Tuhan sin manga Yahudi, limabay hi \u012asa iban sin manga mulid niya dayn ha lawm uma. Sakali nangutul bunga sin tiyanum (biya' lupa p\u0101y) in manga mulid niya."
                            },
                            {
                                "text": "Na, laung sin manga Parisi kan \u012asa, \u201cUy, langgal sara' sin agama in h\u012bnang sin manga mulid mu sabab adlaw paghali-hali iban pagpudji pa Tuhan adlaw ini!\u201d"
                            },
                            {
                                "text": " Na, laung hi \u012asa kanila, \u201cMayta', wala' niyu ka nabacha ha lawm Kitab in h\u012bnang hi Daud ha waktu in siya iban sin manga iban niya way na kakaun nila iban hiyapdi' na tuud sila?"
                            },
                            {
                                "text": "Sim\u016bd hi Daud pa lawm B\u0101y sin Tuhan, ampa siya kimaun sin kakaun bakas iyungsud pa Tuhan. Dihilan niya isab in manga iban niya. Sin masa yadtu hi Abiyatar in imam dakula' ha B\u0101y sin Tuhan. In h\u012bnang nila langgal sara' sin agama, sabab amura manga imam in makajari kumaun sin kakaun bakas iyungsud pa Tuhan. Sagawa' minsan bih\u0101dtu in h\u012bnang hi Daud, wala' da siya nagdusa.\u201d"
                            },
                            {
                                "text": " Mahuli dayn duun, laung hi \u012asa, \u201cPiyaawn in adlaw paghali-hali iban pagpudji pa Tuhan ha hikarayaw sin m\u0101nusiya', sa' in m\u0101nusiya' piyapanjari bukun ha supaya kabu'gatan sin pag'agad sin manga palih\u0101lan pasal sin adlaw paghali-hali pa Tuhan."
                            },
                            {
                                "text": "Na, in amu in Anak M\u0101nusiya' amu in makapagbaya' umiyan bang unu in mapatut hinangun ha adlaw paghali-hali iban pagpudji pa Tuhan.\u201d "
                            }
                        ]
                    },
                    {
                        "verses": [
                            {
                                "text": "   Na, naabut na isab hambuuk waktu in hi \u012asa sim\u016bd pa lawm langgal. Sakali awn hambuuk tau duun nakukumay in lima niya."
                            },
                            {
                                "text": "Yaun da isab in manga kaibanan tau marugal kan \u012asa. Mabaya' nila lawagan hi \u012asa dusa ha supaya nila siya katuntutan. Hangkan, jiyagahan nila tuud marayaw hi \u012asa bat nila kakitaan bang pauliun hi \u012asa in tau nakukumay in lima minsan adlaw paghali-hali iban pagpudji pa Tuhan."
                            },
                            {
                                "text": "Na, laung hi \u012asa ha tau nakukumay in lima, \u201cKari kaw mari pa unahan.\u201d"
                            },
                            {
                                "text": "Pag'ubus ampa niya iyasubu in manga tau, laung niya, \u201cBang ha aturan sin sara' agama natu' unu in patut natu' hinangun ha adlaw paghali-hali iban pagpudji pa Tuhan? Huminang sin marayaw atawa makamula? Tumabang sin kabuhi' sin tau atawa mamatay?\u201d  Na, wala' tuud simambung minsan hangka-kabtang in manga tau."
                            },
                            {
                                "text": "Iyatud hi \u012asa in manga tau iban diyugalan siya kanila, sagawa' nasusa da isab in lawm atay niya pasal nila sabab matugas in \u016b nila iban sa' in pamikil nila. Pag'ubus, laung hi \u012asa ha tau nakukumay in lima, \u201cHunata in lima mu.\u201d Na hiyunat na sin tau in lima niya. Na, saruun-duun dimayaw nagbalik in lima niya."
                            },
                            {
                                "text": "Na, gimuwa' in manga Parisi dayn ha lawm langgal, ampa sila magt\u016by nag'isun iban sin manga tindug hi Sultan Hirud bang biya' diin in hikapatay nila kan \u012asa."
                            },
                            {
                                "text": "  Sakali min\u012bg na hi \u012asa iban sin manga mulid niya, ampa sila miyadtu pa Dagat Jalil. Mataud tuud tau in imurul kan \u012asa. In manga tau ini dayn ha Jalil, Yahudiya,"
                            },
                            {
                                "text": "Awrusalam, Idumiya, dayn ha hula' ha dapit pa subangan sin Suba' Jurdan, iban dayn ha manga d\u0101ira sin Tirus iban Sidun. In manga tau mataud ini miyawn kan \u012asa sabab kiyasuysuyan sila pasal sin nahinang hi \u012asa."
                            },
                            {
                                "text": "Landu' tuud mataud in manga tau. Hangkan nagpasakap hi \u012asa kumpit ha manga mulid niya ha supaya siya di' kara'ganan sin manga tau."
                            },
                            {
                                "text": "Mataud tau nasasakit in napauli' niya, hangkan in kat\u0101n tagasakit nagtuyu' tuud similut bat makakaput kaniya."
                            },
                            {
                                "text": "Na, bang siya kakitaan sin manga tau siyus\u016bd saytan, magt\u016by magpatiligad sila ha alupan niya ampa similawak, laung nila, \u201cIkaw in Anak Tuhan!\u201d"
                            },
                            {
                                "text": " Sagawa' \u012bbut-ibutan tuud hi \u012asa in manga saytan di' papagbaytaun bang hisiyu siya."
                            },
                            {
                                "text": "   Na, pag'ubus yadtu timukad hi \u012asa pa taas b\u016bd-b\u016bd ampa niya tiyawag in manga tau amu in kabayaan niya paagarun kaniya. Miyawn in manga tau kaniya."
                            },
                            {
                                "text": "Pag'ubus ampa niya pin\u012b' in hangpu' tagduwa tau h\u012bnang manga wakil niya. Laung niya kanila, \u201cKamu in nap\u012b' ku tutug magad k\u0101ku'. Kamu da isab in daakun ku magnas\u012bhat sin Bayta' Marayaw dayn ha Tuhan,"
                            },
                            {
                                "text": "iban dihilan ta kamu kawasa magpaguwa' sin saytan dayn ha manga tau siyus\u016bd saytan.\u201d"
                            },
                            {
                                "text": " In manga hangpu' tagduwa mulid nap\u012b' niya, amuna hinda Simun (ngiy\u0101nan siya hi \u012asa, Pitrus),"
                            },
                            {
                                "text": "hi Ya'kub iban sin taymanghud niya hi Yahiya, amu in manga anak hi Sibidi. (Ngiy\u0101nan sila hi \u012asa, Buwanirgis, in h\u0101ti niya makusug biya' dawgdug),"
                            },
                            {
                                "text": "hi Andariyas, hi Pilip, hi Bartulumi, hi Matiyu, hi Tumas, hi Ya'kub, amu in anak hi Alpa, hi Tadiyus, hi Simun, amu in bantug simulang ha pamarinta sin hula' R\u016bm,"
                            },
                            {
                                "text": "iban hi Judas tau dayn ha Kiriyud amu in manipu kan \u012asa."
                            },
                            {
                                "text": "   Pag'ubus minuwi' na hi \u012asa iban sin manga mulid niya pa hulaan nila. Sakali nagtipun na isab mawn kan \u012asa in manga tau mataud. Di' na siya makaluhaya minsan kumaun iban sin manga mulid niya."
                            },
                            {
                                "text": "Na, pagdungug sin manga mawmaas iban taymanghud hi \u012asa sin kah\u0101lan niya, miyadtu sila kumawa' kaniya, sabab laung sin manga tau in hi \u012asa narupang na."
                            },
                            {
                                "text": " L\u0101gi', awn isab manga guru sin sara' agama, in nakal\u016bd mawn dayn ha Awrusalam. Laung nila, \u201cSiyus\u016bd hi \u012asa sin Nakura' sin manga Saytan amu in pagng\u0101nan Bilsibul. Nakura' sin manga Saytan in nagdihil kaniya barakat magpaguwa' sin manga saytan dayn ha manga tau siyus\u016bd saytan.\u201d"
                            },
                            {
                                "text": " Na, hangkan tiyawag hi \u012asa in manga tau piyakawn kaniya ampa niya diyalil in bichara niya, laung niya, \u201cUnu in karna' sin Saytan Puntukan magpaguwa' sin manga tindug niya dayn ha manga tau siyus\u016bd saytan? Bang bih\u0101dtu biya' da baran niya in piyaguwa' niya."
                            },
                            {
                                "text": "Biya' da isab hantang sin hambuuk hula'. Bang in manga tau ha hambuuk hula' nababahagi', nagdurugaing-dugaing agaran iban magbunu'-biyunui, na in hula' yan di' lumugay kumang\u012b' da."
                            },
                            {
                                "text": "Damikkiyan bang in maglahasiya' magsagga'-siyaggai, di' lumugay kumang\u012b' da sila."
                            },
                            {
                                "text": "Na, hangkan bang sawpama in Saytan Puntukan magkuntara iban sin manga tindug niya, in kusug sin kawasa niya di' tumatas. Kumang\u012b' siya iban duun na in katubtuban niya.\u201d"
                            },
                            {
                                "text": " Diyalil hi \u012asa in Saytan Puntukan pa hambuuk tau makusug. Laung niya, \u201cWay tau makas\u016bd manglangpas pa lawm b\u0101y sin hambuuk tau makusug bang siya di' kahukutan naa muna."
                            },
                            {
                                "text": " \u201cIni in bunnal hibayta' ku kaniyu. In kat\u0101n dusa iban pamung mang\u012b' pa Tuhan sin manga tau, ampunun da sin Tuhan."
                            },
                            {
                                "text": "Sagawa' hisiyu-siyu in mamung mang\u012b' ha R\u016b sin Tuhan, di' siya ampunun sin Tuhan sabab in dusa yan tanggungun niya sampay kasaumulan.\u201d"
                            },
                            {
                                "text": "(Hangkan namung hi \u012asa sin biya' ha yan sabab awn manga kaibanan tau namung sin siyus\u016bd saytan hi \u012asa)."
                            },
                            {
                                "text": "   Sakali n\u0101kawn na in ina' hi \u012asa iban sin manga taymanghud niya usug. Duun sila timindug ha guwa' sin b\u0101y ampa sila nagpar\u0101 lapal sin mabaya' sila dum\u0101 magkita' kan \u012asa."
                            },
                            {
                                "text": "Na, mataud tuud tau in naglilingkud duun ha katilibut hi \u012asa. Laung nila kan \u012asa, \u201cTuwan, in ina' mu iban manga taymanghud mu yaun ha guwa', naglawag kaymu.\u201d"
                            },
                            {
                                "text": " In sambung hi \u012asa, \u201cBukun sadja sila yan in manga taymanghud iban ina' ku!\u201d"
                            },
                            {
                                "text": "Imatud siya pa manga tau naglilingkud ha katilibut niya ampa siya namung, laung niya, \u201cMinsan in sila ini manga taymanghud iban ina' ku da."
                            },
                            {
                                "text": "Sabab hisiyu-siyu in magkahagad huminang sin kabayaan sin Tuhan in siya yan taymanghud ku usug-babai iban ina' ku.\u201d "
                            }
                        ]
                    },
                    {
                        "verses": [
                            {
                                "text": "   Manjari, nagnas\u012bhat na isab nagbalik hi \u012asa didtu ha higad Dagat Jalil. Landu' tuud mataud tau in miyawn nagtipun dumungug sin nas\u012bhat niya. Hangkan simakat siya pa taas kumpit asibi', ampa siya limingkud nagnas\u012bhat. Duun in kumpit asibi' piyaantung masuuk pa hunasan ampa in manga tau duun timitindug ha higad daplakan dimurungug kaniya."
                            },
                            {
                                "text": " Na, mataud in niyas\u012bhat niya. In pagnas\u012bhat niya, laung niya,"
                            },
                            {
                                "text": "\u201cDungug kamu! Awn yaun hambuuk tau nagtanum binhi' ha uma niya."
                            },
                            {
                                "text": "In kaagi niya nagtanum, siyabud niya in manga binhi'. In kaibanan binhi' nahulug pa labayan. Na, pagkawn sin manga manuk-manuk nakaun in manga binhi'."
                            },
                            {
                                "text": "In kaibanan binhi' nahulug pa lupa' mabatu iban hangkatiyu' da in lupa' niya. Na hangkaray' da timubu' in manga binhi' sabab mababaw da in lupa' niya."
                            },
                            {
                                "text": "Sakali kiyapasuan mayan sin suga, nangluyluy in tiyanum sabab bukun malawm in gamut niya."
                            },
                            {
                                "text": "In kaibanan binhi' nahulug pa lupa' tiyutubuan sin manga kasagbutan matunuk. Pagtubu' sin manga binhi' tiya'lung sin manga sagbut matunuk, hangkan wala' na namunga."
                            },
                            {
                                "text": "Ampa in kaibanan binhi' nahulug pa lupa' marayaw. Hangkan jimatu in tubu' nila iban nagbunga marayaw. In bunga sin kaibanan sarang-sarang in taud, in kaibanan mataud, ampa in kaibanan landu' tuud mataud.\u201d"
                            },
                            {
                                "text": " Mahuli dayn duun, laung hi \u012asa, \u201cNa, sasuku' sin kamu nakarungug, dunguga niyu tuud in biyayta' ku yan kaniyu!\u201d"
                            },
                            {
                                "text": "   Pag'ubus yadtu, naka\u012bg mayan in manga tau mataud, miyawn kaniya in hangpu' tagduwa mulid niya iban sin kaibanan tau nakarungug sin nas\u012bhat niya. Nangasubu sila bang unu in h\u0101ti sin isturi diyalil niya."
                            },
                            {
                                "text": "Laung hi \u012asa. \u201cIn kamu yan kiyarihilan na ingat iban pangh\u0101ti pasal sin kah\u0101lan sin pamarinta sin Tuhan amu in bakas l\u012blibun dayn ha pikilan sin m\u0101nusiya'. Sagawa' in kaibanan tau dugaing dayn kaniyu. In kat\u0101n hinas\u012bhat ku kanila dalilun ku kaagi pa manga isturi malawm in maana niya."
                            },
                            {
                                "text": "Hangkan biya' ha yan in pagnas\u012bhat ku sabab biya' na sin kiyasulat ha lawm Kitab, nagparman in Tuhan, amu agi, \u2018Minsan sila imaatud di' sila makakita', minsan sila dimurungug di' sila makah\u0101ti, sabab bang sila makah\u0101ti pindahun nila na in atay nila pa Tuhan ampa maampun in manga dusa nila.\u2019 \u201d"
                            },
                            {
                                "text": "   Pag'ubus laung hi \u012asa kanila, \u201cMayta', wala' niyu pa kiyah\u0101tihan in maana sin dalilan pasal sin tau nagtanum? Tantu bang niyu yan di' kah\u0101tihan, na di' niyu da isab kah\u0101tihan in kaibanan hinas\u012bhat ku amu in dalilun ka kaagi."
                            },
                            {
                                "text": " \u201cHa isturi diyalil ku, in tau nagtanum amuna in biya' sapantun tau magpamahalayak sin Parman sin Tuhan."
                            },
                            {
                                "text": "In tau kaibanan nakarungug sin Bayta' Marayaw pasal sin pamarinta sin Tuhan amuna in biya' sapantun sin manga binhi' iban sin d\u0101n labayan kiyahulugan nila. Pagdungug nila na mayan sin Bayta' Marayaw, magt\u016by mawn in Saytan Puntukan umagaw dayn kanila sin hindu' sin Bayta' Marayaw."
                            },
                            {
                                "text": "Na, in kaibanan tau nakarungug sin Bayta' Marayaw amuna in biya' sapantun sin manga binhi' iban sin lupa' mabatu kiyahulugan nila. Pagdungug nila na mayan sin Bayta' Marayaw magt\u016by nila tiyayma' iban pagk\u016bg-kuyag nila."
                            },
                            {
                                "text": "Sagawa' di' maggamut in hindu' sin Bayta' Marayaw ha lawm atay nila, iban hangkaray' da in tatasan nila. Hangkan bang sila datungan na kasusahan atawa kabinsanaan sabab sin pagtayma' nila sin hindu' sin Bayta' Marayaw, na magt\u016by nila butawanan in pangandul nila ha Tuhan."
                            },
                            {
                                "text": "Ampa in kaibanan tau nakarungug sin Bayta' Marayaw amuna in biya' sapantun sin manga binhi' iban sin lupa' kiyahulugan nila amu in tiyutubuan sin manga sagbut matunuk. Diyungug nila in hindu' sin Bayta' Marayaw,"
                            },
                            {
                                "text": "sagawa' masi sila magsusa sin manga palih\u0101lan d\u012b ha dunya. Malabi ha atay nila in manga alta' iban masi sila manapsu ha unu-unu kat\u0101n. Na, hangkan maluppas sadja in karayawan makapabuntul sin kawl-piil nila, amu in makawa' nila dayn ha hindu' sin Bayta' Marayaw. In sila yan biya' da sapantun tiyanum di' magbunga."
                            },
                            {
                                "text": "Sagawa' in tau kaibanan nakarungug sin hindu' sin Bayta' Marayaw amuna in biya' sapantun sin manga binhi' iban sin lupa' marayaw kiyahulugan nila. Diyungug nila in hindu' sin Bayta' Marayaw iban tiyayma' nila. Hangkan sum\u016bng in dayaw sin kawl-piil nila. In kaibanan sarang-sarang in dayaw, in kaibanan isab dumayaw tuud ampa in kaibanan landu' tuud dumayaw.\u201d "
                            },
                            {
                                "text": "   Pag'ubus, nangasubu hi \u012asa, laung niya, \u201cMayta', awn ka magd\u0101 palitaan pa lawm bilik ubus ampa niya lukuban sin pastan atawa hibutang niya pa sawm kantil? Bukun ka subay niya hibutang in palitaan pa taas sin pagbubutangan palitaan?"
                            },
                            {
                                "text": "Karna' unu-unu in tiyatapuk tantu gumuwa' da iban unu-unu in l\u012blibun tantu kaingatan da."
                            },
                            {
                                "text": "Na, sasuku' sin kamu nakarungug, dunguga niyu tuud marayaw in biyayta' ku yan kaniyu!\u201d"
                            },
                            {
                                "text": " Laung pa isab hi \u012asa, \u201cPah\u016bpa niyu tuud marayaw pa lawm pamikil niyu in manga diyungug niyu yan. Sabab bang kamu matuyu' tuud dumungug sin hindu', na sum\u016bng in pangh\u0101ti iban ingat niyu."
                            },
                            {
                                "text": "Karna' hisiyu-siyu in dumungug tuud marayaw s\u016bngan sin Tuhan in pangh\u0101ti niya, sagawa' hisiyu-siyu in di' dumungug marayaw minsan in maniyu'-tiyu' kah\u0101tihan niya, ma\u012bg da dayn kaniya.\u201d"
                            },
                            {
                                "text": "  Na laung hi \u012asa, \u201cIn hantang sin pamarinta sin Tuhan biya' sapantun sin kah\u0101lan sin hambuuk tau nagtanum manga binhi' ha uma niya."
                            },
                            {
                                "text": "Pag'ubus niya nagtanum, pas\u0101ran niya na in manga binhi' tumubu' isa-isa niya. Himinang na siya sin manga hinang dugaing. Magsus\u016bng in adlaw, in manga binhi' tiyanum niya tumubu' iban sumulig isa-isa nila. Di' niya kaingatan bang biya' diin in pagtubu' iban pagsulig sin manga binhi'."
                            },
                            {
                                "text": "Pasal dayn ha lupa' tumubu' in manga binhi'. Magjawm naa tagna', ampa magburus, ubus ampa magbunga."
                            },
                            {
                                "text": "Na, bang hinug na in manga bunga, mawn na mag'ani in nagtanum sabab naabut na in musim sin pag'ani.\u201d"
                            },
                            {
                                "text": "   Laung pa isab hi \u012asa, \u201cUnu in hikasali' natu' ha pamarinta sin Tuhan? Unu in hikadalil natu' bat natu' mapapata in kahantang sin pamarinta sin Tuhan?"
                            },
                            {
                                "text": "In pamarinta sin Tuhan hikadalil taniyu pa hambuuk bigi sibi'-sibi' ini hikatanum,"
                            },
                            {
                                "text": "Na di' lumugay tumubu' iban lumaggu' tuud yan dayn ha kat\u0101n jambangan. Dakula' in manga sanga niya amu in katapuan iban kapagpugaran sin manga manuk-manuk.\u201d"
                            },
                            {
                                "text": " Na, mataud ginisan dalilan biya' ha yan in kiyaisturi hi \u012asa bang siya nagnas\u012bhat ha manga tau sin hindu' sin Bayta' Marayaw pasal sin pamarinta sin Tuhan. Dalilun niya kaagi in pagnas\u012bhat niya ha ganta' kah\u0101tihan sin manga tau."
                            },
                            {
                                "text": "Di' siya magnas\u012bhat ha manga tau bang bukun dalil kaagi. Sagawa' bang siya dakuman iban sin manga hangpu' tagduwa mulid niya in duun, pah\u0101tihun niya sila sin maana sin kat\u0101n isturi diyalil niya."
                            },
                            {
                                "text": "   Sakali himapun-hapun mayan sin adlaw da yadtu, laung niya ha manga mulid niya, \u201cS\u016bng kitaniyu umuntas pa hansipak hunasan.\u201d"
                            },
                            {
                                "text": "Na, min\u012bg na sila dayn ha manga tau mataud. Simakat na in manga mulid hi \u012asa pa kumpit asibi', l\u0101gi' in hi \u012asa asal duun na naglilingkud. Na, diy\u0101 nila na siya timulak. Awn da isab kaibanan kumpit asibi' dimungan timulak kanila."
                            },
                            {
                                "text": "Pag'untas nila, bukun malugay himuyup in hangin makusug iban nag'alun na. Nagsimpuwak in alun pa lawm kumpit nila iban agun-agun na mahipu' sin tubig in kumpit."
                            },
                            {
                                "text": "In hi \u012asa didtu ha buli' sin kumpit natut\u016bg iban sin pag'\u016ban niya. Biyati' siya sin manga mulid niya, laung nila, \u201cTuwan, di' ka kaw magparuli minsan kitaniyu maabut na mapatay?\u201d"
                            },
                            {
                                "text": " Na, nagbangun hi \u012asa ampa niya diyaak piyahundung in hangin. Laung niya, \u201cHundung kaw!\u201d iban laung niya ha alun, \u201cLinaw kaw!\u201d Na saruun-duun himundung in hangin iban liminaw tuud in dagat."
                            },
                            {
                                "text": "Laung hi \u012asa kanila, \u201cMayta' kamu miyuga' tuud? Mayta', masi pa wayruun pangandul niyu pa Tuhan?\u201d"
                            },
                            {
                                "text": " Na, nahaylan tuud in manga mulid hi \u012asa. Laung nila pakaniya-pakaniya, \u201cHisiyu baha' tuud in tau ini? Minsan in hangin iban alun magkahagad kaniya!\u201d "
                            }
                        ]
                    },
                    {
                        "verses": [
                            {
                                "text": "   Sakali dimatung na hi \u012asa iban sin manga mulid niya pa hansipak sin Dagat Jalil, mawn pa hula' Girasa."
                            },
                            {
                                "text": "Pagnaug na mayan hi \u012asa dayn ha kumpit, biy\u0101k siya sin hambuuk tau guwa' dayn ha lawm kakubulan. In tau ini siyus\u016bd saytan"
                            },
                            {
                                "text": "iban naghuhula' siya ha kakubulan. Di' na tuud siya kahukutan minsan pa basi' in hipanghukut kaniya."
                            },
                            {
                                "text": "Nakamataud na bilangguan sin manga tau in siki-lima niya, sagawa' magkabugtu'-bugtu' niya da in bilanggu' iban pagbali'-baliun niya in manga ikang-ikang. Wayruun tau makagapus kaniya sabab landu' tuud in kusug niya."
                            },
                            {
                                "text": "Mags\u0101sab siya magsilawak d\u016bm-adlaw ha kakubulan iban ha manga b\u016bd-b\u016bd, iban panggisun niya sin manga batu in baran niya."
                            },
                            {
                                "text": " Pagkita' sin tau ini kan \u012asa dayn ha kalayuan, dimagan siya madtu kan \u012asa ampa siya simujud ha alupan niya."
                            },
                            {
                                "text": " Laung hi \u012asa kaniya, \u201cGuwa' kaw dayn ha lawm baran sin tau ini, saytan!\u201d  Magt\u016by similawak in tau siyus\u016bd saytan, laung niya, \u201cUnu in kabayaan mu k\u0101ku', \u012asa, amu in Anak Tuhan Mahatinggi? Pangayuun ku junjung kaymu, ayaw mu aku binsanaa.\u201d"
                            },
                            {
                                "text": " Laung hi \u012asa kaniya, \u201cGuwa' kaw dayn ha lawm baran sin tau ini, saytan!\u201d  Magt\u016by similawak in tau siyus\u016bd saytan, laung niya, \u201cUnu in kabayaan mu k\u0101ku', \u012asa, amu in Anak Tuhan Mahatinggi? Pangayuun ku junjung kaymu, ayaw mu aku binsanaa.\u201d"
                            },
                            {
                                "text": " Na, iyasubu siya hi \u012asa, \u201cHisiyu in ng\u0101n mu?\u201d  In sambung niya, \u201cIn ng\u0101n ku hi Ibuhan sabab mataud tuud kami ini!\u201d"
                            },
                            {
                                "text": "Na, piyangayu' niya tuud jiyunjung kan \u012asa bang mayan di' sila pa\u012bgun dayn ha hula' yaun."
                            },
                            {
                                "text": " Manjari ini awn manga babuy mataud nagbabaan didtu ha pigi' b\u016bd nagkakaun."
                            },
                            {
                                "text": "Na, nangayu' junjung kan \u012asa in manga saytan, laung nila \u201cPakadtua kami pa manga babuy yaun. Pas\u016bra kami pa lawm baran nila.\u201d"
                            },
                            {
                                "text": "Na, diy\u016blan sila hi \u012asa. Gimuwa' na in manga saytan dayn ha baran sin tau ampa sila lim\u012bn pa manga babuy. Na, magt\u016by in manga babuy nagbaan-baan limungtud dimagan dayn ha pangpang pa baba'. Nakat\u016by sila pa lawm dagat iban nalu'mus sila kat\u0101n, awn manga kulang labi duwa ngaibu."
                            },
                            {
                                "text": " Manjari, in manga tau nag'iipat sin manga babuy magt\u016by dimagan madtu pa d\u0101ira iban pa kagimbahan nanuysuy ha manga tau pasal sin k\u012bta' nila. Na, miyadtu in manga tau nyimata' sin suysuy diyungug nila."
                            },
                            {
                                "text": "Pagdatung nila mawn kan \u012asa, k\u012bta' nila in tau amu in bakas siyus\u016bd sin saytan hangka-panji duun naglilingkud iban pagtamung marayaw. Kiyaulian iban ha lawm sayu na siya. Na, miyuga' in tau kat\u0101n."
                            },
                            {
                                "text": "Na, in manga tau amu in duun nakakita' nanuysuy na ha manga tau sin nahinang hi \u012asa ha tau siyus\u016bd sin manga saytan iban pasal sin manga babuy."
                            },
                            {
                                "text": "Na, pag'ingat sin manga tau sin biya' h\u0101dtu, piyangayu' nila kan \u012asa sin subay siya m\u012bg dayn ha hula' nila."
                            },
                            {
                                "text": " Sakali s\u016bng mayan hi \u012asa sumakat pa kumpit asibi', nangayu' junjung kan \u012asa in tau bakas siyus\u016bd sin manga saytan, laung niya, \u201cTuwan, paagara aku kaymu.\u201d"
                            },
                            {
                                "text": " Sagawa' di' siya paagarun hi \u012asa. G\u0101m mayan laung hi \u012asa kaniya, \u201cUwi' na kaw madtu pa manga lahasiya' mu iban baytai sila pasal sin nahinang sin Panghu' kaymu iban sin luuy niya kaymu.\u201d"
                            },
                            {
                                "text": " Na, min\u012bg na in tau yaun, ampa niya liyatag siyuysuyan in manga tau ha hula' pagng\u0101nan Hangpu' Lungsud sin nahinang hi \u012asa kaniya. Na, nahaylan in tau kat\u0101n nakarungug sin suysuy niya."
                            },
                            {
                                "text": "   Manjari, imuntas na isab nagbalik hinda \u012asa pa hansipak sin Dagat Jalil. Pagdatung nila, mataud tau in miyawn nagtipun ha katilibut hi \u012asa."
                            },
                            {
                                "text": "Ha sa'bu niya duun, n\u0101kawn hi Jayrus, hambuuk nakura' sin langgal sin manga Yahudi. Pagkita' niya kan \u012asa, magt\u016by siya simujud pa tungud siki hi \u012asa."
                            },
                            {
                                "text": "Pag'ubus, ampa siya nangayu' junjung kan \u012asa, laung niya, \u201cTuwan, in anak ku babai d\u0101ga-r\u0101ga nagdar\u0101 na napas. Andu', kari kaw agad k\u0101ku' pa b\u0101y ampa mu siya kumpiti bat siya dumayaw iban mabuhi'.\u201d"
                            },
                            {
                                "text": " Na, miyagad na hi \u012asa kaniya. Mataud tuud tau in miyamagad kan \u012asa iban naggigipit siya iban sin manga tau ha katilibut niya."
                            },
                            {
                                "text": " Sakali awn dimungan kanila hambuuk babai nasasakit pagguwaan dugu', hangpu' tagduwa tahun na in lugay niya."
                            },
                            {
                                "text": "Mataud na mangungubat in nakaubat kaniya iban naubus na in pilak niya piyagpaubat, sagawa' wala' da siya imuli'. G\u0101m mayan magsus\u016bng in sakit niya."
                            },
                            {
                                "text": "Sakali nakarungug siya manga suysuy pasal hi \u012asa. Hangkan, limamugay siya ha manga tau mataud imurul kan \u012asa ampa siya simuuk pa taykud hi \u012asa."
                            },
                            {
                                "text": "Laung niya ha lawm atay niya, \u201cBang ku sadja kakamputan in juba niya, kaulian na in sakit ku.\u201d"
                            },
                            {
                                "text": " Nakasuuk mayan siya kan \u012asa, kiyamputan niya na in juba hi \u012asa. Na, saruun-duun himundung in pagguwa' sin dugu' niya iban kiyananaman niya na sin kiyaulian na siya dayn ha sakit niya."
                            },
                            {
                                "text": "Na, magt\u016by isab kiyaingatan hi \u012asa sin awn kiyaulian dayn ha kusug sin barakat niya magpauli' ha tagasakit. Hangkan, himundung siya ampa himarap pa ulihan. Laung niya, \u201cHisiyu in kimaput sin juba ku?\u201d"
                            },
                            {
                                "text": " Laung sin manga mulid niya, \u201cInday Tuwan. K\u012bta' mu na in taud sin tau yan naggigipit iban ikaw, biya' diin in kaingat namu' bang hisiyu in kimaput sin juba mu?\u201d"
                            },
                            {
                                "text": " Sagawa' nanghinghing hi \u012asa bat niya kaingatan bang hisiyu in kimaput sin juba niya."
                            },
                            {
                                "text": "Na, in babai namidpid sin buga' sabab kiyaingatan niya na in kimugdan kaniya. Hangkan, miyadtu siya simujud pa tungud siki hi \u012asa ampa siya namayta' sin kasabunnalan tuud."
                            },
                            {
                                "text": "Laung hi \u012asa kaniya, \u201cInda', in kusug sin parachaya iban pangandul mu amu in nakauli' kaymu. Pataptapa na in lawm atay mu. In sakit mu uli' na tuud.\u201d"
                            },
                            {
                                "text": " Ha sa'bu hi \u012asa namimichara ha babai yaun, awn n\u0101kawn manga tau dayn ha b\u0101y hi Jayrus, amu in nakura' sin langgal. Laung nila kan Jayrus, \u201cIn anak mu miyatay na. Ayaw mu na paluuga madtu in Tuwan Guru.\u201d"
                            },
                            {
                                "text": " Sagawa' wala' hi \u012asa nag'asip sin bichara nila. G\u0101m mayan laung niya kan Jayrus, \u201cAyaw kaw masusa. Pagparachaya sadja kaw.\u201d"
                            },
                            {
                                "text": "Na, wala' na piyaagad hi \u012asa in manga tau kanila, luwal da hinda Pitrus iban sin duwa magtaymanghud hi Ya'kub kay Yahiya."
                            },
                            {
                                "text": "Pagdatung nila pa b\u0101y hi Jayrus, k\u012bta' hi \u012asa sin nahiluhala' in manga tau iban diyungug niya na in pagtangis iban pagmatay sin manga tau."
                            },
                            {
                                "text": "Sim\u016bd siya pa lawm b\u0101y ampa siya namichara, laung niya, \u201cMayta' kamu nahiluhala' iban nagtangis? In bata' wala' miyatay, sagawa' nat\u016bg sadja siya.\u201d"
                            },
                            {
                                "text": "Na, piyagkatawahan siya sin manga tau, sabab sin bichara niya. Sakali piyaguwa' niya in manga tau. Ubus ampa niya diy\u0101 in ina' ama' sin bata' iban sin t\u016b mulid niya pa lawm bilik kiyabubutangan sin bata' babai."
                            },
                            {
                                "text": "Pag'ubus, ampa niya kiyamputan in lima sin bata' iban namung siya ha bahasa nila, laung niya,\u201cTalita kumi.\u201d In h\u0101ti niya, \u201cInda', bangun na kaw!\u201d"
                            },
                            {
                                "text": " Na, magt\u016by nagbangun in bata' babai iban miyanaw na ha lawm b\u0101y. (In umul sin bata' babai hangpu' tagduwa tahun.) Na, nahaylan tuud in manga nakakita' ha ini."
                            },
                            {
                                "text": "Sagawa' \u012bbut-ibutan tuud sila hi \u012asa di' pabaytaan minsan kansiyu pasal sin nahinang niya ha bata' babai. Iban biyaytaan niya sila paparihilan kakaun in bata'. "
                            }
                        ]
                    },
                    {
                        "verses": [
                            {
                                "text": "   Pag'ubus yadtu min\u012bg na hi \u012asa dayn ha hula' yaun, ampa siya nagbalik madtu pa kawman luggiya' hulaan niya. Miyagad isab in manga mulid niya kaniya."
                            },
                            {
                                "text": "Sakali, pag'abut adlaw Sabtu', amu in adlaw paghali-hali iban pagpudji pa Tuhan, timagna' na hi \u012asa nagnas\u012bhat didtu ha langgal. Mataud tau duun in nahaylan pagdungug nila sin pagnas\u012bhat niya. Laung sin pakaniya-pakaniya, \u201cHawnu niya baha' nakawa' in kat\u0101n ingat niya yan? Unu baha' in barakat niya yan? Iban biya' diin in kahinang niya sin manga mu'jijat yan?"
                            },
                            {
                                "text": "Bukun ka in siya hambuuk karpintiru, amu in anak hi Mariyam iban taymanghud hinda Ya'kub, Yusup, Jahud iban Simun? Bukun ka in manga taymanghud niya babai yari hangka-l\u016bngan taniyu?\u201d Na, siyulak siya sin manga tau Nasarit."
                            },
                            {
                                "text": " Laung hi \u012asa kanila, \u201cIn hambuuk nabi liyalaggu' hawnu-hawnu hula'! Sagawa' ha luggiya' hula' niya di' siya lagguun iban in manga lahasiya' iban sin manga tau hangka-kawman niya di' manglaggu' kaniya.\u201d"
                            },
                            {
                                "text": " Na, wayruun unu-unu mu'jijat in nahinang hi \u012asa duun ha Nasarit, luwal da napauli' niya in manga tau tagasakit kiyaputan niya, sagawa' hangkatiyu' da."
                            },
                            {
                                "text": "Landu' tuud nainu-inu hi \u012asa bang mayta' wayruun pangandul kaniya sin manga tau duun."
                            },
                            {
                                "text": "   Pag'ubus yadtu miyadtu na hi \u012asa pa kakawm-kawman nagnas\u012bhat ha manga tau. Sakali tiyawag niya in hangpu' tagduwa mulid niya, ampa niya piyapanaw duwa-ruwa papagnas\u012bhatun pa kahula'-hulaan. D\u012bhilan niya sila kawasa makapag'agi ha manga saytan."
                            },
                            {
                                "text": "Iban biyaytaan niya sila, laung niya, \u201cHa panaw niyu ini ayaw kamu magd\u0101 unu-unu luwal da manga tungkud niyu. Ayaw kamu magd\u0101 kakaun, pagluluunan sin kapanyapan niyu, iban s\u012bn ha lawm sabitan niyu."
                            },
                            {
                                "text": "Makajari kamu magtawmpa' sagawa' ayaw kamu magd\u0101 badju' dugaing dayn sin ha baran niyu.\u201d"
                            },
                            {
                                "text": "Iban laung pa isab hi \u012asa kanila, \u201cHawnu-hawnu na m\u0101n b\u0101y kakadtuan niyu, bang marayaw in pag'asip kaniyu, duun na kamu hanti' ha salugay niyu duun ha hula' yan."
                            },
                            {
                                "text": "Na, bang kamu m\u0101kawn pa hula' sin manga tau amu in di' mag'asip kaniyu atawa di' dumungug kaniyu, \u012bg kamu dayn duun. Iban pag'\u012bg niyu paspasi niyu in bagunbun dayn ha siki niyu (ha supaya mapakita' niyu in tanda' sin di' sila t\u016bpun parulihun niyu).\u201d"
                            },
                            {
                                "text": " Na, miyanaw na in manga mulid niya, ampa nagnas\u012bhat ha manga tau sin subay sila magtawbat na sin manga dusa nila."
                            },
                            {
                                "text": "Mataud manga saytan in napaguwa' nila dayn ha baran sin manga tau siyus\u016bd saytan iban mataud tau nasasakit in siyapuhan nila sin lana amu in kiyaulian nila. "
                            },
                            {
                                "text": "   Manjari kiyarungugan hi Sultan Hirud in kat\u0101n nahinang hi \u012asa sabab simaplag na in suysuy pasal sin kabantugan niya. In manga kaibanan tau nagtukud-tukud na bang hisiyu hi \u012asa. Laung sin kaibanan tau, \u201cNabuhi' na nagbalik hi Yahiya Mangliligu'. Hangkan sa in tau yan tagabarakat huminang sin manga mu'jijat yan.\u201d"
                            },
                            {
                                "text": " Sagawa' laung isab sin kaibanan, \u201cHi Ilyas in tau yan amu in nabi sin timpu nakauna.\u201d Laung isab sin kaibanan, \u201cHambuuk nabi in tau yan, biya' sin manga nabi sin masa nakauna.\u201d"
                            },
                            {
                                "text": " Pagdungug hi Hirud sin manga suysuy, laung niya, \u201cHi Yahiya Mangliligu' in tau yan. Bakas ku piyapunggulan in \u016b niya, sagawa' nabuhi' siya nagbalik.\u201d"
                            },
                            {
                                "text": "Karna' biya' ha ini in isturi pasal sin pagpatay kan Yahiya. Iyasawa hi Hirud hi Hirudiya, amu in asawa sin taymanghud niya hi Pilip. Liy\u0101ngan siya hi Yahiya sin pag'asawa niya kan Hirudiya, hangkan piyasaggaw niya hi Yahiya, piyahukutan ampa piyaj\u012bl."
                            },
                            {
                                "text": "Karna' daran in pagbayta' hi Yahiya kan Hirud, laung niya, \u201cBukun mapatut asawahun mu in asawa sin taymanghud mu, hi Pilip.\u201d"
                            },
                            {
                                "text": " Hangkan, dimugal hi Hirudiya kan Yahiya iban mabaya' niya hipapatay hi Yahiya, sagawa' di' niya mahinang sabab di' mabaya' hi Hirud hipapatay hi Yahiya."
                            },
                            {
                                "text": "Karna' malaggu' in pag'addat hi Hirud kan Yahiya pasal kiyaingatan niya sin in hi Yahiya tau marayaw iban suchi. Hangkan iyayaran niya hi Yahiya dayn ha kamulahan. Mabaya' siya magdungug sin manga bichara hi Yahiya, sagawa' sumigpit tuud in pamikil niya bang niya karungugan na."
                            },
                            {
                                "text": " Sakali naawn in waktu marayaw makapamaws hi Hirudiya kan Yahiya. Karna' dimatung mayan in adlaw bakas kapag'anak kan Hirud, nagpajamu siya ha manga kat\u0101n wajil niya, ha manga nakura' sin manga sundalu iban ha manga tau barkanan ha Jalil."
                            },
                            {
                                "text": "Sakali in anak hi Hirudiya budjang miyawn nagbayla pa pagjamuhan. Kiyasulutan tuud hi Hirud iban sin manga luruk sin pagbayla niya. Hangkan laung sin sultan ha budjang, \u201cSukat kaw sin unu-unu kabayaan mu, hirihil ku kaymu.\u201d"
                            },
                            {
                                "text": "L\u0101gi', simapa tuud siya ha budjang, laung niya, \u201cTantu hirihil ku tuud kaymu minsan unu in pangayuun mu, minsan in hangtunga' sin alta' ku.\u201d"
                            },
                            {
                                "text": " Na, miyadtu in budjang nangasubu ha ina' niya kan Hirudiya laung niya, \u201cUnu in pangayuun ku ha sultan?\u201d  In sambung sin ina' niya, \u201cPangayua in \u016b hi Yahiya Mangliligu'.\u201d"
                            },
                            {
                                "text": " Na, nag'\u016bs-'\u016bs nagbalik in budjang madtu pa sultan ampa siya nangayu', laung niya, \u201cIn kabayaan ku hirihil mu k\u0101ku' bihaun in \u016b hi Yahiya Mangliligu'. Pabutangan ha talam!\u201d"
                            },
                            {
                                "text": " Pagdungug sin sultan, nasusa tuud siya. Sagawa' pagga siya nakajanji' ha budjang ha alupan sin manga tau luruk, na di' niya na mabawi' in kiyabichara niya kaniya."
                            },
                            {
                                "text": "Hangkan, magt\u016by in sultan nagdaak ha hambuuk sundalu jaga hipapar\u0101 mawn kaniya in \u016b hi Yahiya. Na, miyadtu na pa j\u012bl in sundalu jaga ampa piyunggulan in \u016b hi Yahiya."
                            },
                            {
                                "text": "Pag'ubus ampa niya biyutang in \u016b ha talam ampa diy\u0101 madtu pa budjang. Diy\u0101 isab sin budjang in \u016b madtu pa ina' niya."
                            },
                            {
                                "text": "Na, diyungug mayan sin manga mulid hi Yahiya in pasal ini, miyadtu sila kimawa' sin bangkay hi Yahiya ampa nila kiyubul. Na, amu yan in suysuy pasal sin kamatay hi Yahiya Mangliligu'."
                            },
                            {
                                "text": "   Manjari, nakauwi' na in manga mulid kiyawakilan hi \u012asa dayn ha pagnas\u012bhatan nila. Miyawn sila nagtipun kan \u012asa ampa sila namayta' sin kat\u0101n nahinang iban kiyahindu' nila ha manga tau."
                            },
                            {
                                "text": "Na, landu' tuud mataud tau in magkadtu-kari kimita' kan \u012asa, hangkan di' minsan makaluhaya kumaun hi \u012asa iban sin manga mulid niya. Na, hangkan laung hi \u012asa ha manga mulid niya, \u201cS\u016bng kitaniyu pa lugal wayruun makasasaw k\u0101tu'niyu bat kamu makapaghali-hali.\u201d"
                            },
                            {
                                "text": "Na, miyadtu na sila nagkumpit harap pa hula' wayruun tau naghuhula'."
                            },
                            {
                                "text": " Sagawa' mataud tau in nakakita' sin pagtulak nila iban magt\u016by sila kiyakil\u0101han sin manga tau. Na, in manga tau dayn ha kad\u0101irahan kat\u0101n im\u016bs'-\u016bs imurul nagpanaw sadja madtu pa hula' kadtuun hinda \u012asa. Na, dimatung sila madtu muna dayn kan \u012asa iban sin manga mulid niya."
                            },
                            {
                                "text": "Pagnaug hi \u012asa dayn ha kumpit asibi', k\u012bta' niya in manga tau mataud. Limuuy tuud siya pagkita' niya ha manga tau sabab biya' sila sapantun manga bili-bili wayruun mag'iipat kanila. Na, nagnas\u012bhat na hi \u012asa kanila iban mataud in niyas\u012bhat niya."
                            },
                            {
                                "text": "Pagga sin himapun na tuud, miyawn na in manga mulid niya kaniya, laung nila, \u201cTuwan, masuuk na mar\u016bm in hula' ampa in hula' ini wayruun tau naghuhula' d\u012b."
                            },
                            {
                                "text": "Marayaw pa pakadtuun mu in manga tau ini pa manga l\u016bngan iban pa manga b\u0101y sin manga mag'uuma amu in masuuk mari bat sila makapam\u012b sin kakaun nila.\u201d"
                            },
                            {
                                "text": " Sagawa' in sambung hi \u012asa, laung niya, \u201cKamu na in dumihil kakaun kanila.\u201d  Laung nila, \u201cUy, na biya' diin yan? Ha banus sin tau yan subay harga' walu bulan gadji in hipam\u012b sin kakaun hipakaun kanila.\u201d"
                            },
                            {
                                "text": " Na, laung hi \u012asa kanila, \u201cPila in taud sin tinapay diyar\u0101 niyu? Kitaa niyu madtu.\u201d  Na, pagkita' nila, laung nila, \u201cAwn lima tinapay iban duwa ista'.\u201d"
                            },
                            {
                                "text": " Pag'ubus biyaytaan hi \u012asa in manga mulid niya papalingkurun in manga tau kat\u0101n, papagtumpuk-tumpukun ha kabaylihan."
                            },
                            {
                                "text": "Hangkan limingkud na in manga tau, nagtumpuk-tumpuk hanggatus-hanggatus iban kay'man-kay'man."
                            },
                            {
                                "text": "Na, kiyawa' na hi \u012asa in lima tinapay iban sin duwa ista', ampa siya himangad pa taas langit nagsarang-sukul pa Tuhan. Pag'ubus, ampa niya piyag'utud-utud in manga tinapay, diyuhal pa manga mulid niya ampa piyarihil pa manga tau. Piyagbahagi'-bahagi' niya da isab in duwa ista' ha manga tau kat\u0101n."
                            },
                            {
                                "text": "Na, nakakaun in tau kat\u0101n iban kiyansuban sila."
                            },
                            {
                                "text": "Pag'ubus sin manga tau nagkaun, t\u012bpun sin manga mulid hi \u012asa in nakapin kakaun iban ista'. Nakahipu' sila hangpu' tagduwa ambung."
                            },
                            {
                                "text": "Na, in taud sin tau kimaun, in manga usug sadja, awn lima ngaibu."
                            },
                            {
                                "text": "   Pag'ubus yadtu magt\u016by piyasakat hi \u012asa in manga mulid niya pa taas kumpit asibi', paunahun dayn kaniya madtu pa Bitsayda, ha hansipak sin dagat. Dimuun naa siya nagpauwi' ha manga tau mataud."
                            },
                            {
                                "text": "Napauwi' niya mayan in manga tau, miyadtu hi \u012asa pa taas b\u016bd-b\u016bd nangarap pa Tuhan."
                            },
                            {
                                "text": "Nar\u016bm mayan nakaabut na in manga mulid hi \u012asa pa gi'tungan sin dagat. Ampa in hi \u012asa duun isa-isa niya ha ginlupaan."
                            },
                            {
                                "text": "Sakali k\u012bta' hi \u012asa kiyahunitan nagdayung in manga mulid niya sabab simasangsang sila sin hangin. Na, subu-subu pa tuud ha \u016bt sin lisag t\u016b iban lisag unum, miyanaw hi \u012asa ha babaw dagat harap madtu pa manga mulid niya. Ambaya' niya sila labayan,"
                            },
                            {
                                "text": "sagawa' k\u012bta' siya sin manga mulid niya nagpapanaw ha babaw dagat. Na, similawak sin buga' in manga mulid niya sabab in pangannal nila lutaw in k\u012bta' nila."
                            },
                            {
                                "text": "Similawak tuud sila kat\u0101n pagkita' nila kaniya sabab landu' tuud sila miyuga'.  Sagawa' magt\u016by hi \u012asa namung kanila, laung niya, \u201cPataptapa niyu in atay niyu. Aku sa ini, hangkan ayaw kamu mabuga'.\u201d"
                            },
                            {
                                "text": "Pag'ubus simakat siya pa kumpit sarta' himundung na in hangin. Nahaylan tuud in manga mulid niya kaniya."
                            },
                            {
                                "text": "Karna' di' nila pa kaingatan bang hisiyu tuud hi \u012asa minsan nila bakas na k\u012bta' bang biya' diin in pagpakaun hi \u012asa ha manga tau. Di' maabut sin pikilan nila in k\u012bta' nila."
                            },
                            {
                                "text": "   Manjari limanjal na sila pa hansipak sin dagat. Duun sila dimunggu' ha kawman sin Ginnisarit."
                            },
                            {
                                "text": "Pagnaug nila dayn ha kumpit, magt\u016by kiyakil\u0101han sin manga tau hi \u012asa."
                            },
                            {
                                "text": "Hangkan in manga tau kat\u0101n dayn ha pangdaig sin hula' yaun nag'\u016bs-\u016bs miyawn kan \u012asa nagdar\u0101 sin manga nasasakit amu in nagkukulang ha kulangan nila. D\u0101hun nila in manga nasasakit madtu kan \u012asa minsan hawnu-hawnu hi \u012asa."
                            },
                            {
                                "text": "Iban pakain-pakain na mayan hi \u012asa madtu, pa kawman atawa pa manga d\u0101ira atawa pa kagimbahan, d\u0101hun sin manga tau in manga nasasakit madtu pa tabu' ampa nila junjungan kan \u012asa bang mayan pakaputun niya in manga nasasakit minsan dakuman duhul sin juba niya. Na, in kat\u0101n tau nakakaput sin juba niya kiyaulian. "
                            }
                        ]
                    },
                    {
                        "verses": [
                            {
                                "text": "   Manjari, in manga Parisi iban manga guru sin sara' agama amu in nakal\u016bd dayn ha d\u0101ira Awrusalam miyawn nagtipun kan \u012asa."
                            },
                            {
                                "text": "Sakali, k\u012bta' nila in kaibanan manga mulid hi \u012asa nagkakaun, ampa wala' nakapanghugas tuud marayaw sin manga lima nila biya' kaagi sin addat sin manga Yahudi magsuchi sin lima nila bang sila kumaun."
                            },
                            {
                                "text": " Karna' in addat sin manga kat\u0101n Yahudi labi awla na in manga Parisi di' sila kumaun bang nila di' masuchi naa muna in manga lima nila. Iyaagad nila tuud marayaw in manga biatan sin kamaasan nila."
                            },
                            {
                                "text": "Iban di' sila kumaun sin unu-unu dayn ha tabu' bang di' kahugasan naa muna biya' sin kaagi nila maghugas. Iban iyaagad nila tuud marayaw in manga kat\u0101n hindu' daakan sin kamaasan nila biya' na sin kaagi sin paghugas marayaw sin manga sawan, sili', iban sin manga paglulutuan tumbaga."
                            },
                            {
                                "text": " Hangkan, pagkita' sin manga Parisi iban sin manga guru sin sara' agama ha manga mulid hi \u012asa nagkakaun ha wala' makapagsuchi sin manga lima nila, iyasubu nila hi \u012asa, laung nila, \u201cMayta' in manga mulid mu di' magkahagad sin manga biatan sin manga kamaasan natu'? Magkaun sadja sila minsan wala' nakapanghugas tuud marayaw sin manga lima nila.\u201d"
                            },
                            {
                                "text": " In sambung hi \u012asa kanila, \u201cIn kamu yan magpabaw'-baw' sadja miyamagad ha daakan sin Tuhan! Sagawa' in ha lawm atay niyu di' magkugdan iban sin manga bichara niyu. Kiyugdan tuud kamu sin kiyabayta' hi Isayas ha lawm Kitab, amu agi sin Tuhan, \u2018Liyalaggu' aku sin manga tau sin lapal-kabtangan nila, sagawa' malayu' aku dayn ha lawm atay nila."
                            },
                            {
                                "text": "Way da p\u016bs nila magpudji k\u0101ku' sabab hibayta' nila sin in hindu' nila daakan dayn k\u0101ku', sagawa' in kasabunnalan niya hinang-hinang nila sadja in hindu' yan.\u2019 \u201d "
                            },
                            {
                                "text": "\u201cNa, biya' ha yan tuud in kamu,\u201d laung hi \u012asa. \u201cWala' niyu na iyagad in daakan sin Tuhan, sagawa' amu in kiyahagad niyu in manga daakan sin pagkahi niyu m\u0101nusiya'.\u201d "
                            },
                            {
                                "text": "Laung pa isab hi \u012asa, \u201cMapanday tuud kamu huminang sin d\u0101n hikasulak niyu in daakan sin Tuhan ha supaya niyu kabawgbugan in manga hindu' biatan sin kamaasan niyu."
                            },
                            {
                                "text": "Karna',\u201d laung hi \u012asa, \u201cNagparman in Tuhan, piyanaug niya dayn kan Musa, amu agi, \u2018Pag'addati niyu in ina' ama' niyu,\u2019 iban, \u2018Hisiyu-siyu in manukna' ha ama' atawa ina' niya subay patayun.\u2019"
                            },
                            {
                                "text": "Sagawa' dugaing in h\u012bndu' niyu ha manga tau. Laung niyu, bang in hambuuk tau awn hipanabang niya ha maas niya, sagawa' imiyan siya sin in tabang niya kanila hiungsud niya na kulban, (h\u0101ti niya kiyaungsud na pa Tuhan),"
                            },
                            {
                                "text": "na in yan makajari, minsan siya di' na tumabang ha ina'-ama' niya."
                            },
                            {
                                "text": "Na, in hindu' biatan sin kamaasan niyu biya' ha yan amu in h\u012bndu' niyu isab ha manga tau,\u201d laung hi \u012asa, \u201camuna in nakapalayu' ha manga tau dayn ha Parman sin Tuhan. L\u0101gi', bukun sadja yan in nahinang niyu. Mataud pa dugaing nahinang niyu amu in nakalanggal ha daakan sin Tuhan.\u201d "
                            },
                            {
                                "text": "   Pag'ubus tiyawag nagbalik hi \u012asa in tau mataud mawn kaniya ampa siya namung kanila, laung niya, \u201cIn kamu kat\u0101n, dungug kamu sin hindu' ku iban h\u0101tiha niyu tuud."
                            },
                            {
                                "text": "In unu-unu kakaun makas\u016bd pa lawm baran sin tau di' makasammal kaniya, sagawa' in manga unu-unu mang\u012b' guwa' dayn ha lawm simud sin tau amu in makasammal kaniya."
                            },
                            {
                                "text": "Na, sasuku' sin kamu nakarungug, dunguga niyu tuud in biyayta' ku yan kaniyu!\u201d"
                            },
                            {
                                "text": " Na, pag'\u012bg hi \u012asa dayn ha manga tau mataud miyadtu siya pa hambuuk b\u0101y. Duun mayan siya ha lawm b\u0101y, iyasubu siya sin manga mulid niya pasal sin hindu' diyalil niya."
                            },
                            {
                                "text": "Laung hi \u012asa kanila, \u201cBat biya' da isab kamu sin kaibanan tau masi pa wayruun pangh\u0101ti. Mayta', di' niyu kaingatan sin in unu-unu kakaun makas\u016bd pa lawm baran sin tau di' yan makasammal kaniya."
                            },
                            {
                                "text": "Sabab in kakaun yan di' sum\u016bd pa lawm atay niya sagawa' pa lawm tiyan niya, iban pag'ubus gumuwa' da yan dayn ha lawm baran niya.\u201d (Dayn ha bichara hi \u012asa yan, piyah\u0101ti niya sin in kat\u0101n kakaun halal iban wayruun kakaun in haram.)"
                            },
                            {
                                "text": " Iban laung pa isab hi \u012asa, \u201cIn unu-unu mang\u012b' gumuwa' dayn ha lawm atay sin tau amu in makasammal kaniya mahinang niya dusa."
                            },
                            {
                                "text": "Karna' dayn ha lawm atay sin tau gumuwa' in manga unu-unu mang\u012b' amu in makar\u0101 kaniya huminang maasihat, manakaw, mamunu',"
                            },
                            {
                                "text": "magjina, magnapsu sin unu-unu sin kaibanan, maghinang sin unu-unu kat\u0101n mang\u012b', mangakkal ha pagkahi, magbais, mangabughu', manglimut, magtaas atay iban magkarupangan."
                            },
                            {
                                "text": "In manga kat\u0101n hinang mang\u012b' yan guwa' dayn ha lawm pikilan sin tau iban amu yan in makasammal, mahinang niya dusa.\u201d"
                            },
                            {
                                "text": "   Pag'ubus min\u012bg na hi \u012asa, ampa siya limanjal dayn didtu pa hula' ha tungud sin d\u0101ira Tirus. Miyadtu siya pa hambuuk b\u0101y iban in kabayaan niya wayruun makaingat sin yaun siya duun. Sagawa' di' da siya makatapuk dayn ha manga tau."
                            },
                            {
                                "text": "Awn hambuuk babai amu in tagaanak babai siyus\u016bd saytan in nakarungug pasal hi \u012asa. Na, magt\u016by siya simujud pa alupan hi \u012asa."
                            },
                            {
                                "text": "In babai ini bangsa Piniki dayn ha hula' Siriya iban bukun siya Yahudi. Piyangayu' niya junjung kan \u012asa papaguwaun in saytan dayn ha lawm baran sin anak niya babai."
                            },
                            {
                                "text": "Sagawa' diyalil hi \u012asa in sambung niya laung niya, \u201cSubay pakaunun naa muna in manga bata'-bata'. Bukun patut in kakaun sin manga bata'-bata' hipakaun pa manga iru' ipatan.\u201d"
                            },
                            {
                                "text": " \u201cBunnal in bichara mu yan, Tuwan,\u201d laung sin babai, \u201csagawa' minsan in manga iru' ipatan ha sawm lamisahan kumaun da sin manga kakaun matanak dayn ha kakaun sin manga bata'-bata'.\u201d"
                            },
                            {
                                "text": " Na laung hi \u012asa kaniya, \u201cDayn ha sabab sin pamung mu yan, kiyaulian na in anak mu. Uwi' na kaw. Na\u012bg na in saytan dayn ha lawm baran sin anak mu!\u201d"
                            },
                            {
                                "text": " Na, minuwi' na in babai. Pag'uwi' niya, k\u012bta' niya in anak niya nagkukulang ha kulangan iban kiyaulian na. Na\u012bg na in saytan dayn ha lawm baran niya."
                            },
                            {
                                "text": "  Manjari, dayn ha d\u0101ira Tirus nagbalik na hi \u012asa pa Dagat Jalil. Limabay siya dayn ha Sidun iban dayn ha hula' pagng\u0101nan Hangpu' D\u0101ira."
                            },
                            {
                                "text": "Dimatung mayan siya madtu, awn manga tau miyawn kaniya nagdar\u0101 hambuuk tau bisu iban umaw. Nangayu' sila junjung kan \u012asa bang mayan kaputan niya in tau ini."
                            },
                            {
                                "text": "Na, diy\u0101 hi \u012asa limawak in tau bisu iban umaw dayn ha manga tau mataud ampa niya kiyamputan in lungag taynga sin tau iban piyahiran niya sin lura' niya in dila' sin tau ini."
                            },
                            {
                                "text": "Pag'ubus ampa hi \u012asa himangad pa langit, ampa siya nimapas dakula'. Laung niya ha tau umaw-bisu,\u201cIppata,\u201d in h\u0101ti niya \u201cMaukab na.\u201d"
                            },
                            {
                                "text": " Na, saruun-duun nakarungug na in tau bisu iban gimaan na in dila' niya sarta' mahantap na siya magbichara."
                            },
                            {
                                "text": "Pag'ubus ampa \u012bbut-ibutan hi \u012asa in manga tau, di' pabaytaun minsan kansiyu pasal sin nahinang niya. Sagawa' iyampa na sila liy\u0101ng, iyampa na sila nagsuysuy pasal sin nahinang niya."
                            },
                            {
                                "text": "Na, in tau kat\u0101n nakarungug sin suysuy ini nahaylan tuud. Laung nila, \u201cUy, landu' tuud marayaw in kat\u0101n nahinang niya. Minsan in bisu maparungug niya iban umaw mapabichara niya.\u201d "
                            }
                        ]
                    },
                    {
                        "verses": [
                            {
                                "text": "   Pag'ubus, bukun malugay hambuuk adlaw nagtipun nagbalik mawn kan \u012asa in manga tau mataud. Sakali pagga wayruun na kakaun sin manga tau, tiyawag hi \u012asa in manga mulid niya iban laung niya kanila,"
                            },
                            {
                                "text": "\u201cMaluuy aku ha manga tau ini sabab awn na t\u016by adlaw sila ini miyamagad k\u0101ku', ampa bihaun wayruun makaun nila."
                            },
                            {
                                "text": "Bang ku sila pauwiun hiyahapdi', na punungun sila ha d\u0101n, sabab in kaibanan kanila malayu' in uwian.\u201d"
                            },
                            {
                                "text": " Laung sin manga mulid niya, \u201cAy kaw naa, Tuwan, hariin kitaniyu kumawa' kakaun makainihan hipakaun ha manga tau mataud ini sin wayruun tau naghuhula' ha hula' ini?\u201d"
                            },
                            {
                                "text": " \u201cPila in taud sin tinapay diyar\u0101 niyu?\u201d laung hi \u012asa.  \u201cPitu,\u201d in sambung sin manga mulid niya."
                            },
                            {
                                "text": " Na, \u012byan hi \u012asa in manga tau mataud papalingkurun ha lupa'. Pag'ubus ampa niya kiyawa' in pitu tinapay ampa siya nagsarang-sukul pa Tuhan. Ubus niya piyag'utud-utud in tinapay, diyuhal niya pa manga mulid niya ampa piyarihil pa manga tau. Na, d\u012bhil na sin manga mulid niya in tinapay pa manga tau."
                            },
                            {
                                "text": "Awn da isab hangkatiyu' ista' asibi' diyar\u0101 sin manga mulid hi \u012asa. Pag'ubus hi \u012asa nagsarang-sukul pa Tuhan, diyuhal niya isab in ista' pa manga mulid niya hipaparihil ha manga tau."
                            },
                            {
                                "text": "Na, nakakaun in tau kat\u0101n iban kiyansuban sila. Awn manga upat ngaibu tau in nakakaun."
                            },
                            {
                                "text": "Pag'ubus sin manga tau nagkaun, t\u012bpun sin manga mulid hi \u012asa in manga kakaun nakapin. Nakahipu' sila pitu ambung. Sakali piyauwi' na hi \u012asa in manga tau,"
                            },
                            {
                                "text": "ubus ampa siya magt\u016by simakat pa kumpit asibi' iban sin manga mulid niya. Timulak sila madtu pa hula' Dalmanuta."
                            },
                            {
                                "text": "   Pagdatung hinda \u012asa pa Dalmanuta, miyawn in manga Parisi kan \u012asa dim\u0101 kaniya magsual. Mabaya' nila sulayan in barakat hi \u012asa. Hangkan, nangayu' sila kumita' hambuuk mu'jijat dayn kan \u012asa bat awn tanda' kakitaan nila sin bunnal tuud naraak siya sin Tuhan."
                            },
                            {
                                "text": "Na, nimapas hi \u012asa dakula' sabab masimbul in lawm atay niya ampa siya namung ha manga Parisi, laung niya, \u201cMayta' in manga tau sin masa ini mabaya' kumita' mu'jijat? S\u0101' tuud in pikilan sin manga tau ini. Na, baytaan ta kamu sin mattan. Di' ku pakitaun mu'jijat in manga tau sin masa ini.\u201d"
                            },
                            {
                                "text": " Na, min\u012bg na hi \u012asa dayn kanila, ampa siya nagbalik pa kumpit iban sin manga mulid niya. Imuntas sila pa hansipak sin dagat."
                            },
                            {
                                "text": "   Manjari, kiyalupahan sin manga mulid hi \u012asa magd\u0101 kakaun. Amura in diyar\u0101 nila in hambuuk tinapay duun ha kumpit."
                            },
                            {
                                "text": "Sakali laung hi \u012asa kanila, \u201cKamaya'-maya' da kamu iban halli' kamu dayn ha pasulig sin tinapay sin manga Parisi iban hi Hirud.\u201d"
                            },
                            {
                                "text": " Na, nag'inu-inu nagbichara pakaniya-pakaniya in manga mulid niya bang mayta' siya namung biya' h\u0101dtu. Laung nila \u201cMaray' hangkan siya namung biya' h\u0101dtu sabab wala' kitaniyu nagd\u0101 tinapay kakaun taniyu.\u201d"
                            },
                            {
                                "text": " Na, kiyaingatan hi \u012asa bang unu in piyagginggungan nila. Hangkan laung niya kanila, \u201cMayta' kamu magsusa pasal sin wayruun kakaun? Mayta' masi nam\u0101n kamu di' makaingat atawa di' makah\u0101ti? Mayta' pupud na in pikilan niyu?"
                            },
                            {
                                "text": "Taga mata sa kamu, na mayta' kamu di' makakita'? Taga taynga sa kamu, na mayta' kamu di' makarungug? Di' niyu ka katumtuman"
                            },
                            {
                                "text": "in waktu piyagbahagi'-bahagi' ku in lima tinapay piyakaun ku ha lima ngaibu tau? Pila in natipun niyu ambung hipu' sin kakaun kapin pag'ubus sin manga tau nagkaun?\u201d  \u201cHangpu' tagduwa,\u201d in sambung sin manga mulid niya."
                            },
                            {
                                "text": " \u201cIban ha waktu piyag'utud-utud ku in pitu tinapay piyakaun ha upat ngaibu tau,\u201d laung hi \u012asa, \u201cpila in natipun niyu ambung hipu' sin kakaun kapin?\u201d  \u201cPitu,\u201d in sambung sin manga mulid niya."
                            },
                            {
                                "text": " \u201cNa, di' pa ka kamu makah\u0101ti sin bukun pasal kakaun in piyagbichara ku?\u201d laung hi \u012asa ha manga mulid niya."
                            },
                            {
                                "text": "  Sakali dimatung mayan hinda \u012asa pa Bitsayda, awn hambuuk tau buta diy\u0101 mawn kaniya sin manga tau. Piyangayu' nila junjung kan \u012asa pakumpitan kaniya in tau buta."
                            },
                            {
                                "text": "Na, kiyumpitan hi \u012asa in tau buta ampa niya iyambit diy\u0101 gimuwa' dayn ha kawman yaun. Pag'ubus ampa niya liyuraan in mata sin tau buta. Biyutang niya in lima niya pa mata sin buta ubus ampa niya iyasubu, laung niya, \u201cAwn na kakitaan mu?\u201d"
                            },
                            {
                                "text": " Sakali biyantang sin tau buta in pangatud niya pa unahan. Laung niya, \u201cHuun, kakitaan ku in manga tau nagpapanaw, sa' biya' sila lupa manga kahuy.\u201d"
                            },
                            {
                                "text": " Na, biyutang hi \u012asa nagbalik in lima niya pa mata sin tau buta. Imatud in tau buta sarta' nagbalik na in pangita' niya iban kakitaan niya na marayaw in unu-unu kat\u0101n."
                            },
                            {
                                "text": "Na, piyauwi' na hi \u012asa in tau buta sa' \u012byan niya, laung niya, \u201cAyaw na kaw humapit dayn ha kawman yan mamayta' ha manga tau sin makakita' na kaw.\u201d"
                            },
                            {
                                "text": "   Manjari, limanjal na hi \u012asa iban sin manga mulid niya pa manga kawman masuuk pa hula' Sisariya Pilipi. Ha sa'bu nila miyamanaw, iyasubu hi \u012asa in manga mulid niya, laung niya, \u201cBang ha bichara sin manga tau, hisiyu kunu' aku?\u201d"
                            },
                            {
                                "text": " Na, laung sin manga mulid niya kaniya, \u201cLaung sin kaibanan tau ikaw kunu' hi Yahiya, Mangliligu'. Laung isab sin kaibanan ikaw kunu' hi Ilyas, ampa isab in kaibanan laung nila hambuuk kaw kunu' nabi sin masa nakauna yadtu amu in nabuhi' nagbalik.\u201d"
                            },
                            {
                                "text": " Na, iyasubu sila hi \u012asa, laung niya, \u201cNa, bang kamu, hisiyu aku?\u201d  In sambung hi Pitrus, \u201cIkaw in Almasi.\u201d"
                            },
                            {
                                "text": " Na \u012bbut-ibutan sila hi \u012asa, laung niya, \u201cAyaw kamu magbayta' minsan hisiyu sin pasal ku.\u201d"
                            },
                            {
                                "text": "   Pag'ubus yadtu timagna' na hi \u012asa nanghindu' ha manga mulid niya pasal sin baran niya. \u201cIn aku,\u201d laung hi \u012asa, \u201camu in Anak M\u0101nusiya' subay tuud makalabay kabinsanaan dakula', iban kahukawan tuud aku sin manga nagtatau-maas ha hula', sin manga nakura' kaimaman iban sin manga guru sin sara' agama. Hipapatay nila aku sagawa' ha hikat\u016b sin adlaw dayn ha kamatay k\u0101ku', mabuhi' da aku magbalik.\u201d"
                            },
                            {
                                "text": " Na, piyah\u0101ti tuud hi \u012asa in pasal yan ha manga mulid niya. Sakali, diy\u0101 hi Pitrus hi \u012asa limawak hangkatiyu' dayn ha kaibanan ampa niya siyamlang in bichara hi \u012asa."
                            },
                            {
                                "text": "Sagawa' timaykud hi \u012asa dayn kan Pitrus ampa siya imatud ha manga mulid niya, ubus ampa niya piyag'amahan hi Pitrus. Laung niya, \u201c\u012ag kaw dayn k\u0101ku', Saytan Puntukan! Sabab in ha lawm sin pikilan mu yan pamikil sin m\u0101nusiya', bukun pamikil dayn ha Tuhan.\u201d"
                            },
                            {
                                "text": " Pag'ubus tiyawag hi \u012asa in manga tau mataud iban sin manga mulid niya, pakawnun kaniya. Laung niya kanila, \u201cBang awn tau mabaya' magad k\u0101ku', subay agarun niya in kabayaan ku bukun in kabayaan niya. Subay siya mangaku sin kat\u0101n haggut-pasu' minsan siya mapatay ha pasal ku, ampa siya t\u016bpun magad k\u0101ku'!"
                            },
                            {
                                "text": "Karna' hisiyu-siyu in ma\u016bg ha kabuhi' niya iban magpikil sadja sin kabayaan niya tantu mapatay da siya. Sagawa' hisiyu-siyu in di' ma\u016bg ha kabuhi' niya minsan siya mapatay ha pasal ku iban pagbawgbug sin Bayta' Marayaw pasal sin pamarinta sin Tuhan, tantu makabaak siya kabuhi' salama-lama."
                            },
                            {
                                "text": "Sabab unu in kap\u016bsan sin hambuuk tau magpar\u016bl sadja sin kat\u0101n kanapsuhan niya d\u012b ha dunya bang ha adlaw mahuli masiksa' da in nyawa ha lawm narka'?"
                            },
                            {
                                "text": "Sabab wayruun unu-unu ha lawm dunya ini in hikalukat sin hambuuk tau sin nyawa niya dayn ha lawm kasiksaan."
                            },
                            {
                                "text": "Ha masa ini in manga m\u0101nusiya' baldusa iban miyutas na dayn ha Tuhan. Na, hisiyu-siyu in tau ha masa ini in masipug imiyan sin agad siya k\u0101ku' iban masipug magad sin manga hindu' ku, na in aku amu in Anak M\u0101nusiya', masipug da isab imiyan sin in siya agad k\u0101ku' bang aku magbalik na mari pa dunya. Bang aku magbalik na mari, mag'agad aku iban sin manga mal\u0101ikat iban in sahaya iban kalagguan ku biya' sin sahaya iban kalagguan sin Tuhan, Ama' ku.\u201d"
                            }
                        ]
                    },
                    {
                        "verses": [
                            {
                                "text": "Na, laung pa isab hi \u012asa ha manga tau iban manga mulid niya, \u201cNa, ini in mattan hibayta' ku kaniyu! Awn kaibanan d\u012b kaniyu in masi pa buhi' sampay maabut in waktu kamasahan nila dumatung in pamarinta sin Tuhan iban sin kawasa niya sangat makusug.\u201d"
                            },
                            {
                                "text": "   Manjari, nakalabay mayan unum adlaw dayn ha adlaw yadtu, diy\u0101 hi \u012asa timukad hinda Pitrus, Ya'kub iban hi Yahiya madtu pa b\u016bd mataas. Sila-sila da in miyadtu. Didtu mayan sila ha taas b\u016bd, magt\u016by napinda in lupa hi \u012asa."
                            },
                            {
                                "text": "Nagsinglab in tamungun niya iban landu' tuud maputi'. Karna' wayruun tamungun in makaatu sin kaputi' niya minsan da makapila dakdakan."
                            },
                            {
                                "text": "Pag'ubus, k\u012bta' sin t\u016b mulid ini in duwa nabi, (amu in malugay na nanaykud dayn ha dunya), hi Ilyas kay Musa, nagbibichara iban hi \u012asa."
                            },
                            {
                                "text": "Na, magt\u016by namung hi Pitrus kan \u012asa, laung niya, \u201cTuwan, marayaw tuud isab sin yari kami d\u012b! Hinangan namu' kamu t\u016b panggung, hambuuk kaymu, hambuuk kan Musa iban hambuuk kan Ilyas.\u201d"
                            },
                            {
                                "text": "Hangkan nakapamung hi Pitrus sin biya' ha yan sabab di' na siya maingat bang unu na in hibichara niya karna' landu' tuud siya miyuga' iban sin manga iban niya."
                            },
                            {
                                "text": " Na, sarta' awn gimuwa' gabun iban kiyalambungan sila. Pag'ubus, awn na suwara diyungug nila dayn ha gabun, amu agi sin suwara, \u201cAmu na ini in Anak ku kalasahan. Dungug kamu sin hindu' niya!\u201d"
                            },
                            {
                                "text": "Na, magt\u016by nanglingi'-lingi' in t\u016bngka-tau sin katilibut nila, sagawa' way na tau dugaing duun k\u012bta' nila, luwal da hi \u012asa."
                            },
                            {
                                "text": " Na, pagl\u016bd nila dayn ha taas b\u016bd, \u012bbut-ibutan hi \u012asa in t\u016b mulid niya, laung niya, \u201cAyaw kamu magbayta' minsan hisiyu sin manga k\u012bta' niyu didtu ha taas b\u016bd. Subay na aku, amu in Anak M\u0101nusiya', mapatay iban mabuhi' magbalik dayn ha kamatay.\u201d"
                            },
                            {
                                "text": " Na, nagkahagad sila sin bayta' hi \u012asa, sagawa' nag'asubu-iyasubuhi na sila. Laung nila, \u201cUnu baha' in h\u0101tihan sin bichara niya mabuhi' siya magbalik dayn ha kamatay?\u201d"
                            },
                            {
                                "text": "Na, laung nila kan \u012asa, \u201cTuwan, mayta' in bayta' sin manga guru sin sara' agama lumahil naa muna hi Ilyas (ampa in Almasi)?\u201d"
                            },
                            {
                                "text": " Na, laung hi \u012asa kanila, \u201cBunnal, muna lumahil mari hi Ilyas magsaddiya sin unu-unu kat\u0101n. Sagawa' kiyasulat da isab ha lawm Kitab sin in aku, amu in Anak M\u0101nusiya', lumabay tuud kabinsanaan iban itungun aku hambuuk tau wayruun guna kaagi sin manga tau."
                            },
                            {
                                "text": "Na,\u201d laung hi \u012asa, \u201cini in hibayta' ku kaniyu. In hi Ilyas bakas na limahil mari, iban h\u012bnang kaniya sin manga tau in unu-unu kabayaan nila, biya' da sin kiyasulat ha lawm Kitab pasal niya.\u201d"
                            },
                            {
                                "text": "   Manjari, nakabalik mayan sila mawn pa manga kaibanan mulid niya, k\u012bta' nila mataud tau nagtitipun duun, iban awn manga guru sin sara' agama in dimar\u0101 naglugat ha manga mulid niya."
                            },
                            {
                                "text": "Sakali pagkita' sin manga tau kan \u012asa, nainu-inu tuud sila. Dimagan sila madtu kaniya simagina."
                            },
                            {
                                "text": "Na, iyasubu hi \u012asa in manga mulid niya, laung niya, \u201cUnu in piyaglugatan niyu iban sila?\u201d"
                            },
                            {
                                "text": " Na, awn hambuuk tau simambung, laung niya, \u201cTuwan, diy\u0101 ku in anak ku usug mari kaymu sabab siyus\u016bd siya sin saytan umaw hangkan di' siya makabichara."
                            },
                            {
                                "text": "Bang siya s\u016brun na sin saytan, dumakdak siya pa lupa'. Magbukal-bukal in simud niya, magkansing in ipun niya iban manugas in baran niya. Piyangayu' ku ha manga mulid mu papaguwaun in saytan dayn ha lawm baran sin anak ku, sagawa' di' nila mahinang.\u201d"
                            },
                            {
                                "text": " Laung hi \u012asa kanila, \u201cIn manga tau sin masa ini wayruun tuud pangandul pa Tuhan. Maunu pa in lugay ku d\u012b kaniyu, (ampa niyu kah\u0101tihan in kusug sin kawasa sin Tuhan)? Maunu pa in lugay sandalan ku (ampa kamu magparachaya)? D\u0101ha mari in bata' k\u0101ku'.\u201d"
                            },
                            {
                                "text": "Na, diy\u0101 na in bata' madtu kan \u012asa.  Pagkita' na mayan sin saytan kan \u012asa, magt\u016by niya piyapagpaspad in bata' diyakdak pa lupa'. Nagpaspad iban nagbukal-bukal in simud sin bata'."
                            },
                            {
                                "text": "Na, iyasubu hi \u012asa in ama', laung niya, \u201cMaunu na in lugay sin bata' yan nabiya' ha yan?\u201d  \u201cDayn sin kabata'-bata' niya pa,\u201d in sambung sin ama'."
                            },
                            {
                                "text": "\u201cMawmu siya pagd\u0101hun sin saytan pa lawm k\u0101yu iban pa lawm tubig ha supaya siya matay. Andu', Tuwan, kaluuyi kami iban tabanga kami bang awn da dapat mu,\u201d laung sin ama' sin bata'."
                            },
                            {
                                "text": " \u201cMayta' kaw imiyan bang aku makarapat? Tantu, hisiyu-siyu in magparachaya iban mangandul ha Tuhan, makarapat huminang sin unu-unu kat\u0101n,\u201d laung hi \u012asa."
                            },
                            {
                                "text": " Na, magt\u016by namichara matanug in ama' sin bata', laung niya, \u201cMagparachaya iban mangandul aku. Tabanga aku bat sum\u016bng pa in pagparachaya iban pangandul ku.\u201d"
                            },
                            {
                                "text": " Na, pagkita' hi \u012asa sin magtataud in tau harap mawn kanila, magt\u016by niya iyuldinan in saytan, laung niya, \u201cIn ikaw saytan umaw iban bisu, guwa' kaw dayn ha lawm baran sin bata' ini iban ayaw na kaw tuud sum\u016bd magbalik kaniya.\u201d"
                            },
                            {
                                "text": " Na, similawak in saytan sarta' nagpaspad in bata' sabab sin saytan ha lawm baran niya. Pag'ubus ampa gimuwa' in saytan. Nabiya' lupa mayat in bata', hangkan in pangannal sin katauran tau miyatay in bata'."
                            },
                            {
                                "text": "Sagawa' kiyaputan hi \u012asa in lima sin bata' ampa niya piyatindug. Na, timindug in bata'."
                            },
                            {
                                "text": " Pag'ubus yadtu, nakas\u016bd mayan hi \u012asa pa lawm b\u0101y, iyasubu siya sin manga mulid niya, ha wayruun tau dugaing nagdurungug. Laung nila, \u201cTuwan, mayta' kami di' makapaguwa' sin saytan dayn ha lawm baran sin bata'?\u201d"
                            },
                            {
                                "text": " In sambung hi \u012asa, \u201cIn saytan biya' h\u0101dtu di' mapaguwa' bang kitaniyu di' mangayu' naa muna tabang dayn ha Tuhan.\u201d"
                            },
                            {
                                "text": "   Manjari min\u012bg na hinda \u012asa dayn ha hula' yaun iban limabay sila dayn ha hula' Jalil. In kabayaan hi \u012asa wayruun tau makaingat bang hawnu siya,"
                            },
                            {
                                "text": "sabab naghihindu' siya, ha manga mulid niya, laung niya, \u201cIn aku amu in Anak M\u0101nusiya' hiungsud na pa lawm lima sin manga tau. Hipapatay nila aku, sagawa' maabut hikat\u016b sin adlaw dayn ha kamatay k\u0101ku' mabuhi' aku magbalik.\u201d"
                            },
                            {
                                "text": " Na, wala' nakah\u0101ti in manga mulid niya bang unu in h\u0101tihan sin bichara niya, sagawa' mabuga' sila mangasubu kaniya."
                            },
                            {
                                "text": "   Sakali, dimatung na hinda \u012asa pa Kapirnaum iban nakas\u016bd mayan sila pa lawm b\u0101y, iyasubu hi \u012asa in manga mulid niya. Laung niya, \u201cUnu in piyaglugatan niyu didtu ha d\u0101n?\u201d"
                            },
                            {
                                "text": " Na, di' na sila makasambung kan \u012asa, sabab in piyaglugatan nila ha d\u0101n pasal bang hisiyu in mataas tuud sin sila manga mulid niya."
                            },
                            {
                                "text": "Na, limingkud hi \u012asa ampa niya tiyawag in hangpu' tagduwa mulid niya. Laung niya kanila, \u201cHisiyu-siyu in mabaya' tumaas tuud subay siya magpababa' sin baran niya iban subay siya magtag'\u012bpun ha kat\u0101n.\u201d"
                            },
                            {
                                "text": "Sakali, kiyawa' hi \u012asa in hambuuk bata'-bata', ampa niya piyatindug ha alupan sin manga mulid niya. Kiyamputan niya in bata', p\u012bpi niya, ampa siya namichara kanila,"
                            },
                            {
                                "text": "laung niya, \u201cHisiyu-siyu in magparuli tuud ha hambuuk bata'-bata' biya' sin bata' ini, sabab-karna' in tau yaun agad k\u0101ku', na biya' da tuud isab baran ku in piyaruli niya, iban hisiyu-siyu in magparuli k\u0101ku', na piyaruli niya da isab in nagdaak k\u0101ku' mari.\u201d "
                            },
                            {
                                "text": "   Na, laung hi Yahiya, \u201cTuwan, awn k\u012bta' namu' hambuuk tau simabbut sin ng\u0101n mu nagpaguwa' manga saytan dayn ha lawm baran sin tau. Liy\u0101ng namu' siya sabab bukun siya agad k\u0101tu'niyu.\u201d"
                            },
                            {
                                "text": " \u201cAyaw niyu siya l\u0101ngi,\u201d laung hi \u012asa kanila, \u201csabab hisiyu-siyu in sumabbut sin ng\u0101n ku huminang mu'jijat, in siya yan di' makapamung sin mang\u012b' pasal ku."
                            },
                            {
                                "text": "Karna' hisiyu-siyu in bukun kimukuntara k\u0101tu'niyu, na agad k\u0101tu'niyu."
                            },
                            {
                                "text": "Na, baytaan ta kamu sin tuman, hisiyu-siyu in dumihil kaniyu tubig inumun sabab in kamu agad k\u0101ku', suku' sin Almasi, na tantu tuud tungbasan da siya sin Tuhan pa marayaw.\u201d"
                            },
                            {
                                "text": "   Laung pa isab hi \u012asa, \u201cNa, hisiyu-siyu in makar\u0101 magdusa ha manga tau nangangandul k\u0101ku', amu in piyag'iyan ku biya' sapantun bata'-bata', na marayaw pa in tau yan hilaruk pa gi'tung tawid iban sin gilingan batu dakula' hiyuhukut ha liug niya bat siya di' makahinang sin biya' ha yan."
                            },
                            {
                                "text": "Na, bang sawpama in lima niyu amu in makar\u0101 kaniyu magdusa, na, amu in pagbahasahun marayaw pa uturan niyu in lima niyu. Labi pa marayaw pukul in lima niyu bang mayan kamu makas\u016bd surga', dayn sin jukup in lima niyu, sagawa' in uwian niyu pa narka' jahannam, amu in di' tuud magkap\u016bng in k\u0101yu niya."
                            },
                            {
                                "text": "\u2018Sangat tuud makalap in kasiksaan didtu, amu in pag'iyanun minsan in manga \u016bd m\u012bmikit ha manga s\u012bsiksa' di' magkamatay iban in k\u0101yu didtu di' tuud magkap\u016bng.\u2019 "
                            },
                            {
                                "text": "Na, bang sawpama in siki niyu amu in makar\u0101 kaniyu magdusa, na amu in pagbahasahun marayaw pa uturan niyu in siki niyu. Labi pa marayaw pukul in siki niyu bang mayan kamu makas\u016bd surga', dayn sin jukup in siki niyu, sagawa' harap pa narka' jahannam in uwian niyu."
                            },
                            {
                                "text": "\u2018Sangat tuud makalap in kasiksaan didtu, amu pag'iyanun minsan in manga \u016bd m\u012bmikit ha manga s\u012bsiksa' di' magkamatay iban in k\u0101yu didtu di' tuud magkap\u016bng.\u2019 "
                            },
                            {
                                "text": "Na, bang sawpama in mata niyu amu in makar\u0101 kaniyu magdusa, na amu in pagbahasahun marayaw pa lugitun niyu in mata niyu. Labi pa marayaw hansipak da in mata niyu bang mayan kamu makas\u016bd surga', dayn sin jukup in mata niyu, sagawa' harap pa lawm narka' jahannam in uwian niyu."
                            },
                            {
                                "text": "\u2018Sangat tuud makalap in kasiksaan didtu, amu in pag'iyanun minsan in \u016bd ha s\u012bsiksa' di' magkamatay iban in k\u0101yu didtu di' tuud magkap\u016bng.\u2019 "
                            },
                            {
                                "text": "\u201cAsal,\u201d laung hi \u012asa, \u201cin tau kat\u0101n lumabay k\u0101yu, h\u0101ti niya lumabay kabinsanaan biya' sapantun sin hayup amu in pagkulbanan asinan ampa hilabay ha k\u0101yu."
                            },
                            {
                                "text": "Asal da isab,\u201d laung hi \u012asa, \u201cin asin marayaw, (amu in tanda' sin paglilla' sin tau pa Tuhan), sagawa' bang sawpama in asin ma\u012bg na in kaasin niya, na, way na dapat paasinun magbalik. Hangkan baytaan ta kamu, patantuha niyu in paglilla' niyu pa Tuhan iban pagsulut-siyuluti kamu.\u201d "
                            }
                        ]
                    },
                    {
                        "verses": [
                            {
                                "text": "   Manjari min\u012bg na hinda \u012asa dayn ha hula' yaun, ampa sila miyadtu pa hula' Yahudiya. Dayn didtu isab imuntas sila sin Suba' Jurdan. Na, mataud tuud tau in miyawn nagtipun kan \u012asa. Niyas\u012bhatan niya sila biya' sin asal kabiyaksahan niya paghinangun."
                            },
                            {
                                "text": " Sakali awn manga Parisi miyawn nangasubu pasal sin sara' agama ha supaya nila masaggaw hi \u012asa ha bichara. Laung nila kan \u012asa, \u201cBang ha sara' sin agama natu', makajari ka in usug mamugit ha asawa niya?\u201d"
                            },
                            {
                                "text": " In sambung kanila hi \u012asa, iyasubu sila. Laung niya, \u201cUnu in daakan hi Musa kaniyu sin pasal yan?\u201d"
                            },
                            {
                                "text": " In sambung nila, \u201cTiyugutan hi Musa in usug magpahinang sulat pasa ampa niya hikabugit in asawa niya.\u201d"
                            },
                            {
                                "text": " Laung hi \u012asa kanila, \u201cIn yan bunnal. Sagawa' hangkan kiyasulat hi Musa in daakan yan sabab di' kahinduan in manga kamaasan niyu, biya' da isab sin tugas sin \u016b niyu."
                            },
                            {
                                "text": "Sagawa' ha tagnaan sin pagpanjari sin Tuhan ha m\u0101nusiya', in sila piyapanjari usug iban babai."
                            },
                            {
                                "text": "Hangkan dayn ha sabab yan, mutas in usug dayn ha ina'-ama' niya, ampa siya humambuuk ha asawa niya,"
                            },
                            {
                                "text": "ampa in sila duwa matibuuk na. Hangkan bukun na duwa in baran nila sagawa' mahambuuk na in ginhawa-baran nila."
                            },
                            {
                                "text": "Na, hangkan, di' makajari magbutas in manga tau piyapaghambuuk sin Tuhan.\u201d"
                            },
                            {
                                "text": " Manjari, nakabalik mayan sila pa b\u0101y iyasubu hi \u012asa sin manga mulid niya sin parkala' pasal sin pagbugit."
                            },
                            {
                                "text": "Laung niya kanila, \u201cHisiyu-siyu in usug mamugit ha asawa niya, ampa siya mag'asawa dugaing, na in siya yan makalanggal sin sara' magjina iban magdusa siya ha asawa niya puun."
                            },
                            {
                                "text": "Damikkiyan, in babai mamugit ha bana niya ampa siya magbana dugaing, na in hinang niya isab yan nakalanggal na sin sara' magjina.\u201d"
                            },
                            {
                                "text": "   Manjari, awn manga tau miyawn nagd\u0101 manga bata'-bata' kan \u012asa bat niya kakaputan kapangayuan anughara' dayn ha Tuhan. Sagawa' piyag'amahan sin manga mulid hi \u012asa in manga tau ini."
                            },
                            {
                                "text": "Na, pagkita' hi \u012asa sin h\u012bnang sin manga mulid niya, diyugalan siya. Laung niya, \u201cPakaria niyu in manga bata'-bata' yan k\u0101ku', iban ayaw niyu sila l\u0101nga, sabab in manga tau, amu in mangandul ha Tuhan biya' sin pangandul sin manga bata'-bata' yan (ha ina'-ama' nila), amu in makaagad sin pamarinta sin Tuhan."
                            },
                            {
                                "text": "Na, ini in mattan hibayta' ku kaniyu. Hisiyu-siyu in di' magkahagad sin daakan sin pamarinta sin Tuhan biya' sin pagkahagad sin bata'-bata' (sin daakan sin maas niya), na di' siya makaagad ha lawm pamarintahan sin Tuhan.\u201d"
                            },
                            {
                                "text": "Pag'ubus iyagbay hi \u012asa in manga bata'-bata' ampa niya biyantang in lima niya piyangayuan anughara' in manga bata'-bata' dayn ha Tuhan."
                            },
                            {
                                "text": "   Manjari, s\u016bng mayan hinda \u012asa manaw, awn tau dimagan mawn dimuku' pa alupan hi \u012asa. Laung niya, \u201cTuwan Guru, in ikaw tau marayaw. Unu in subay hinangun ku bat aku kasukuan sin kabuhi' salama-lama?\u201d"
                            },
                            {
                                "text": " \u201cMayta' kaw imiyan marayaw aku?\u201d laung hi \u012asa. \u201cWayruun tau marayaw, amura in Tuhan."
                            },
                            {
                                "text": "Kahagara in manga sara' agama naug dayn kan Musa, amu in asal mu na kaingatan biya' sin, \u2018Ayaw kaw mamunu', ayaw kaw magjina, ayaw kaw manakaw, ayaw kaw magsaksi' sin puting, ayaw kaw mangulli' sin alta' sin tau, pag'addati in ina'-ama' mu.\u2019 \u201d"
                            },
                            {
                                "text": " \u201cTuwan Guru,\u201d laung sin tau, \u201ciyaagad ku in kat\u0101n daakan yan dayn sin kabata'-bata' ku pa.\u201d"
                            },
                            {
                                "text": " Na, iyatud hi \u012asa in tau ini iban limasa siya kaniya. Laung hi \u012asa, \u201cNa, awn pa hambuuk kulang sin hinang mu. Kadtu kaw dagangan in kat\u0101n unu-unu mu ampa pagdihilan in b\u012bhan ha manga miskin ha supaya awn alta' mu didtu ha surga'. Pag'ubus, ampa kaw kari agad k\u0101ku'.\u201d"
                            },
                            {
                                "text": "Pagdungug sin tau ini sin agi hi \u012asa, magt\u016by napinda in aymuka niya sarta' min\u012bg na siya, susa in lawm atay niya, sabab in siya landu' tuud altaan."
                            },
                            {
                                "text": " Na, limingi' hi \u012asa pa manga mulid niya ampa siya namung, laung niya, \u201cKahunitan tuud in manga tau dayahan magad ha pamarinta sin Tuhan!\u201d"
                            },
                            {
                                "text": " Na, nainu-inu tuud in manga mulid hi \u012asa sin bichara niya. Sagawa' laung pa isab hi \u012asa, \u201cNa, manga kaanakan, mahunit tuud in magad ha pamarinta sin Tuhan!"
                            },
                            {
                                "text": "Amu in pag'iyanun, kaluhayan pa in unta' lumabay dayn ha buli' jawm dayn sin tau dayahan magad ha pamarinta sin Tuhan.\u201d"
                            },
                            {
                                "text": " Na, nainu-inu tuud in manga mulid hi \u012asa. Laung sin pakaniya-pakaniya, \u201cNa, bang biya' h\u0101dtu in h\u0101ti niya wayruun tau malappas.\u201d"
                            },
                            {
                                "text": " Iyatud sila hi \u012asa ampa siya simambung, laung niya, \u201cAsal bang ha pikilan sin m\u0101nusiya' in biya' ha yan di' tuud marapat mahinang, sagawa' wayruun mahunit ha Tuhan, sabab marapat sin Tuhan hinangun in unu-unu kat\u0101n.\u201d"
                            },
                            {
                                "text": " Na, namung hi Pitrus, laung niya, \u201cNa, biya' diin in kami ini? Tiyaykuran namu' na in unu-unu kat\u0101n ampa kami miyagad kaymu.\u201d"
                            },
                            {
                                "text": " In sambung hi \u012asa, laung niya, \u201cBaytaan ta kamu sin tuman. Hisiyu-siyu in atas mam\u012bn sin pam\u0101y-b\u0101y niya atawa sin manga taymanghud niya usug-babai, atawa sin ina'-ama' niya, atawa sin manga anak niya atawa sin manga lupa' niya sabab-karna' sin lasa niya k\u0101ku' iban pasal sin pagpamahalayak sin Bayta' Marayaw,"
                            },
                            {
                                "text": "na lipat-manglipat in hitungbas kaniya sin Tuhan ha masa bihaun. Tumaud in hulaan niya, in manga taymanghud niya usug-babai, in ina' niya, in manga anak niya iban manga lupa' niya, iban lumabay da isab siya manga kabinsanaan sabab sin pag'agad niya k\u0101ku', iban ha masa sus\u016bngun awn kabuhi' niya salama-lama."
                            },
                            {
                                "text": "Malayngkan mataud in tau amu in ha unahan bihaun, ha adlaw mahuli sila in ha ulihan, ampa mataud in tau amu in ha ulihan bihaun, ha adlaw mahuli sila in ha unahan.\u201d"
                            },
                            {
                                "text": "   Manjari nakaabut na sila pa d\u0101n tumukad pa Awrusalam. In hi \u012asa miyumuna dayn ha manga mulid niya. In manga mulid niya hiyanggaw iban in manga tau miyamagad ha ulihan nila miyumuga' da isab. Na, t\u012bpun na isab nagbalik hi \u012asa in manga hangpu' tagduwa mulid niya mawn pa daig niya, ampa niya biyaytaan sin manga kah\u0101lan kumugdan kaniya."
                            },
                            {
                                "text": "\u201cKitaa niyu ba,\u201d laung hi \u012asa kanila, \u201cin kitaniyu ini tudju madtu pa Awrusalam. Didtu aku, amu in Anak M\u0101nusiya', hiungsud pa lawm lima sin manga nakura' kaimaman iban manga guru sin sara' agama. Laung nila subay kamatay in hukuman hibutang k\u0101ku'. Hiungsud nila aku pa lawm lima sin manga tau bukun bangsa Yahudi amu in namamarinta sin hula'."
                            },
                            {
                                "text": "Na, pagliki'-likian aku sin manga tau ini iban luraan nila aku, lapdusan sin lulubak, pag'ubus ampa nila aku patayun. Sagawa' pag'abut hikat\u016b sin adlaw dayn ha kamatay k\u0101ku' mabuhi' aku magbalik.\u201d"
                            },
                            {
                                "text": "   Sakali miyawn kan \u012asa hi Ya'kub kay Yahiya, amu in manga anak hi Sibidi. Laung nila, \u201cTuwan, awn kabayaan namu' pangayuun kaymu.\u201d"
                            },
                            {
                                "text": " \u201cUnu in kabayaan niyu pangayuun k\u0101ku'?\u201d laung hi \u012asa."
                            },
                            {
                                "text": " In sambung nila, \u201cBang dumatung na in waktu ikaw na in limingkud mamarinta ha manga m\u0101nusiya', in kabayaan namu' palingkurun mu kami ha daig mu, in hambuuk ha dapit pa tuu mu, h\u0101ti in hambuuk dapit pa lawa mu.\u201d"
                            },
                            {
                                "text": " Laung hi \u012asa kanila, \u201cDi' niyu kaingatan bang unu in piyapangayu' niyu yan. Ha pikil niyu, makasandal kamu minum sin luun sin sawan, amu in subay inumun ku? Iban mangaku ka kamu mapatay biya' sin pagpatay k\u0101ku'?\u201d"
                            },
                            {
                                "text": " \u201cHuun, makasandal kami,\u201d in sambung nila.  Laung hi \u012asa kanila, \u201cNa, tantu, minum kamu sin luun sin sawan inumun ku, iban mangaku kamu mapatay biya' sin pagpatay k\u0101ku',"
                            },
                            {
                                "text": "sumagawa' wayruun kapatut ku magp\u012b' bang hisiyu in lumingkud ha dapit pa tuu iban pa lawa ku, sabab in manga yan tiyatagama sin Tuhan, amu in magbaya' dumihil ha manga kiyasukuan niya.\u201d"
                            },
                            {
                                "text": " Na, pagdungug sin kaibanan hangpu' mulid hi \u012asa sin piyangayu' hi Ya'kub kay Yahiya, diyugalan sila."
                            },
                            {
                                "text": "Hangkan tiyawag sila kat\u0101n hi \u012asa pakawnun kaniya, ampa siya namung kanila, laung niya, \u201cKaingatan niyu in addat sin manga tau amu in tiyayma' sin manga tau bukun bangsa Yahudi mamarinta kanila d\u012b ha dunya, matagi sila magkawasa ha manga tau iban in manga tau mataas in kawasa amuna in magbaya'-baya' sin hinangun nila ha manga tau."
                            },
                            {
                                "text": "Sagawa' in kamu dugaing in hinang niyu dayn kanila. Bang awn dayn kaniyu in mabaya' tumaas, subay siya maghulas-sangsa' ha kaibanan niya."
                            },
                            {
                                "text": "Iban bang awn kaniyu in mabaya' tumaas tuud dayn ha kat\u0101n, na subay siya magtag'\u012bpun ha kat\u0101n."
                            },
                            {
                                "text": "Karna', minsan in aku, amu in Anak M\u0101nusiya', miyari pa dunya bukun ha supaya paghulas-sangsaan sin manga tau, sagawa' aku in naghulas-sangsa' kanila. Miyari aku lumilla' sin dugu'-nyawa ku, amu in hipanglukat ha manga tau mataud dayn ha manga dusa nila.\u201d"
                            },
                            {
                                "text": "   Manjari, n\u0101kawn hinda \u012asa iban sin manga mulid niya pa d\u0101ira Ariha. Ha s\u016bng na hi \u012asa gumuwa' dayn ha d\u0101ira iban sin manga mulid niya iban sin manga tau mataud, awn duun hambuuk tau buta naglilingkud ha higad d\u0101n nanglilimus. In ng\u0101n niya hi Bartimiyus amu in anak hi Timiyus."
                            },
                            {
                                "text": "Pagdungug niya sin yaun hi \u012asa, amu in tau Nasarit, magt\u016by siya magsuwara matanug, laung niya, \u201cAndu' \u012asa, hambuuk panubu' hi Daud, kaulungi aku!\u201d"
                            },
                            {
                                "text": " Sakali piyag'amahan siya sin manga tau mataud iban \u012byan siya di' papaghibukun. Sagawa' g\u0101m mayan piyatanug niya tuud in pagsuwara niya. Laung niya, \u201cAndu', hambuuk panubu' hi Daud, kaulungi aku!\u201d"
                            },
                            {
                                "text": " Sakali himundung hi \u012asa, laung niya, \u201cTawaga niyu pakaria.\u201d  Na, tiyawag nila na in tau buta. Laung sin tau nagtawag, \u201cAyaw na kaw masusa. Tindug na kaw, yari kaw piyatawag hi \u012asa.\u201d"
                            },
                            {
                                "text": " Na, magt\u016by niya kiyatilu' in siub niya ampa siya limungkahad miyadtu kan \u012asa."
                            },
                            {
                                "text": " \u201cUnu in kabayaan mu hitabang ku kaymu?\u201d laung hi \u012asa kaniya.  \u201cTuwan Guru,\u201d laung sin tau buta, \u201cin kabayaan ku makakita' aku magbalik.\u201d"
                            },
                            {
                                "text": " \u201cNa, makajari na kaw muwi',\u201d laung hi \u012asa. \u201cDayn ha sabab sin parachaya iban pangandul mu in ikaw kiyaulian na.\u201d  Saruun-duun magt\u016by nakakita' in tau buta iban miyagad na siya imurul kanda \u012asa. "
                            }
                        ]
                    },
                    {
                        "verses": [
                            {
                                "text": "   Manjari, masuuk mayan hinda \u012asa pa Awrusalam k\u012bta' nila na in l\u016bngan Bitpaji iban Bitani duun ha B\u016bd Jaytun. Na, diyaak hi \u012asa in duwa mulid niya paunahun dayn kanila."
                            },
                            {
                                "text": "Laung niya ha duwa mulid niya, \u201cKadtu kamu pa l\u016bngan amu in s\u016bngun niyu yaun. Pagdatung niyu na mayan madtu magt\u016by kamu makab\u0101k hambuuk kura' hiyuhukutan, mabata' pa, amu in wala' pa tuud kiyapanguraan. Hubari niyu ampa niyu d\u0101ha mari."
                            },
                            {
                                "text": "Bang awn mangasubu kaniyu bang mayta' niyu kiyawa' in kura', baytai niyu kagunahan sin Panghu' iban baytai niyu sin hiuli' da magt\u016by.\u201d"
                            },
                            {
                                "text": " Na, miyadtu na in duwa mulid niya. Pagdatung nila, k\u012bta' nila na in kura' hiyuhukut ha lawang b\u0101y ha d\u0101n paglalabayan. Na, magt\u016by nila kiyadtu hiyubaran."
                            },
                            {
                                "text": "Ha sa'bu nila naghuhubad, iyasubu sila sin manga kaibanan tau nagtitindug duun, laung nila, \u201cMayta' niyu hiyubaran in kura' yan?\u201d"
                            },
                            {
                                "text": " Siyambungan nila biya' sin agi hi \u012asa kanila. Hangkan piyas\u0101ran na sila sin manga tau."
                            },
                            {
                                "text": "Na diy\u0101 nila na madtu kan \u012asa in kura'. Liyampikan nila in kura' sin juba nila ampa simakat nangura' hi \u012asa."
                            },
                            {
                                "text": "H\u012bklad isab sin manga tau mataud in manga juba nila ha d\u0101n. H\u0101ti in kaibanan tau nanu'tu' manga sanga dahunan dayn ha kabbun, ampa nila kiyanat ha d\u0101n labayan hi \u012asa."
                            },
                            {
                                "text": "Na, in manga tau nagpapanaw ha unahan iban ha ulihan hi \u012asa nag'ulang nagsama-sama. Laung nila, \u201cPudjihun natu' siya! Bang mayan barakatan in siya, amu in kiyawakilan sin Tuhan!"
                            },
                            {
                                "text": "Bang mayan barakatan sin Tuhan in pamarinta s\u016bng niya patindugun amu in biya' pamarinta sin nanubu' k\u0101tu'niyu, hi Sultan Daud! Pudjihun natu' in Tuhan didtu ha surga', amu in mataas dayn ha kat\u0101n!\u201d"
                            },
                            {
                                "text": " Na, pagdatung hi \u012asa pa Awrusalam, miyadtu siya pa lawm B\u0101y sin Tuhan ampa niya l\u012bling in unu-unu kat\u0101n ha lawm. Na, pagga sin himapun na tuud, miyadtu na siya pa Bitani iban sin hangpu' tagduwa mulid niya."
                            },
                            {
                                "text": "   Pag'adlaw hambuuk, ha sa'bu nila miyamanaw harap pa Awrusalam, dayn ha Bitani, nakananam hapdi' hi \u012asa."
                            },
                            {
                                "text": "Sakali awn k\u012bta' niya dayn ha kalayuan kahuy tina hipu' sin dahun. Na, kiyadtu niya k\u012bta' bang awn bunga. Sagawa' pagkadtu wayruun bunga kiyabaakan niya luwal da manga dahun, sabab bukun pa musim hipagbubunga sin kahuy tina."
                            },
                            {
                                "text": "Laung hi \u012asa ha kahuy tina, \u201cTagnaan dayn ha adlaw ini di' na tuud kaw magbunga magbalik.\u201d  Na, diyungug sin manga mulid hi \u012asa in bichara niya."
                            },
                            {
                                "text": "   Manjari dimatung mayan sila pa Awrusalam, miyadtu hi \u012asa sim\u016bd pa halaman B\u0101y sin Tuhan, ampa niya diy\u016by pa guwa' in manga tau kat\u0101n mam\u012b-m\u012b iban magdaragang ha lawm sin B\u0101y sin Tuhan. Biyalintuwad niya in manga lamisahan sin manga tau magsasambi' s\u012bn sin s\u012bn dayn ha dugaing hula', iban sin lingkuran sin manga tau magdaragang assang."
                            },
                            {
                                "text": "Wala' niya isab diy\u016blan minsan hisiyu in magd\u0101 sin kapanyapan nila lumabay dayn ha lawm B\u0101y sin Tuhan. Liy\u0101ngan niya kat\u0101n."
                            },
                            {
                                "text": "Pag'ubus ampa niya niyas\u012bhatan in manga tau. Laung niya, \u201cKiyasulat ha lawm Kitab sin nagparman in Tuhan, amu agi, \u2018In b\u0101y ku subay ng\u0101nan b\u0101y pagtataatan sin kat\u0101n kabangsahan!\u2019  Sagawa',\u201d laung hi \u012asa, \u201ch\u012bnang niyu in B\u0101y sin Tuhan lugal pag'aanyayahan sin s\u012bn sin manga tau!\u201d "
                            },
                            {
                                "text": "Na, sakali diyungug sin manga nakura' kaimaman iban sin manga guru sin sara' agama in bichara hi \u012asa. Miyuga' sila sabab in manga tau mataud nahaylan kat\u0101n iban kiyaamuhan sin nas\u012bhat hi \u012asa. Hangkan limawag sila sin d\u0101n hikapatay nila kan \u012asa."
                            },
                            {
                                "text": " Sakali naabut mayan magalib min\u012bg na hi \u012asa iban sin manga mulid niya dayn ha d\u0101ira Awrusalam."
                            },
                            {
                                "text": "   Na, pag'adlaw hambuuk, subu-subu pa, ha sa'bu hinda \u012asa miyamanaw ha d\u0101n, k\u012bta' nila in kahuy tina nanglanus na sampay pa gamut niya."
                            },
                            {
                                "text": "Sakali kiyatumtuman hi Pitrus in pasal sin kahuy tina. Hangkan, laung niya kan \u012asa, \u201cUy, Tuwan, kitaa ba in kahuy tina bakas mu siyuknaan, nanglanus na!\u201d"
                            },
                            {
                                "text": " In sambung hi \u012asa, \u201cPagparachaya kamu iban pangandul kamu ha Tuhan,"
                            },
                            {
                                "text": "sabab ini in mattan hibayta' ku kaniyu. Bang awn tau hisiyu-siyu na, imiyan ha b\u016bd ini, \u2018\u012ag kaw dayn ha biyutangan mu, ampa kaw laksu pa lawm dagat,\u2019 na bang di' magduwa-ruwa in lawm atay niya iban magparachaya tuud siya sin maagad in bichara niya, na tantu maagad in kabayaan niya."
                            },
                            {
                                "text": "Hangkan, baytaan ta kamu, bang kamu mangarap pa Tuhan ampa awn pangayuun niyu unu-unu na, pagparachaya kamu sin makawa' niyu in piyangayu' niyu, ampa kamu karihilan sin unu-unu na piyangayu' niyu."
                            },
                            {
                                "text": "Na, bang kamu mangarap pa Tuhan ampa suma\u012bgpat pa atay niyu in narusa kaniyu sin pagkahi niyu, maapa niyu siya minsan unu in dusa niya bat isab ampunun in manga dusa niyu sin Tuhan, amu in Ama' natu' ha surga'."
                            },
                            {
                                "text": "Bang niyu di' maapun in tau nakarusa kaniyu, di' isab ampunun in manga dusa niyu sin Tuhan, amu in Ama' natu' ha surga'.\u201d"
                            },
                            {
                                "text": "   Manjari, dimatung na sila nagbalik pa Awrusalam. Ha sa'bu hi \u012asa nagpapanaw ha lawm sin B\u0101y sin Tuhan, miyawn kan \u012asa nangasubu in manga nakura' kaimaman, in manga guru sin sara' agama iban sin manga nagtatau-maas ha hula'."
                            },
                            {
                                "text": "Laung nila kan \u012asa, \u201cUnu ta' in kawasa mu maghinang sin manga hinang mu yan d\u012b ha lawm B\u0101y Pagtataatan ini? Hisiyu in nagdihil kaymu sin kawasa maghinang sin manga h\u012bnang mu yan?\u201d"
                            },
                            {
                                "text": " In sambung hi \u012asa kanila, \u201cAwn ini hambuuk hipangasubu ku kaniyu. Bang niyu aku kasambungan sin tuman, na, baytaan ta kamu isab bang dayn ha unu ku nakawa' in kawasa ku maghinang sin manga hinang ku yan."
                            },
                            {
                                "text": "Baytai niyu aku, dayn h\u0101in nakawa' hi Yahiya in kawasa niya mangligu' ha manga tau, dayn ha Tuhan atawa dayn ha m\u0101nusiya'?\u201d"
                            },
                            {
                                "text": " Na, nag'isun-isun na sila bang unu in hisambung nila. Laung nila, \u201cNa, unu in hisambung natu' kaniya? Bang kitaniyu imiyan in kawasa hi Yahiya dayn ha Tuhan, na iyanun niya kitaniyu, laung niya, \u2018Na, mayta' kamu wala' nagparachaya kan Yahiya?\u2019"
                            },
                            {
                                "text": "Sagawa' bang isab kitaniyu imiyan dayn ha m\u0101nusiya' in kawasa niya, na piligru kitaniyu.\u201d (Mabuga' sila maghiluhala' in manga tau sabab in manga tau kat\u0101n nagkahagad tuud sin in hi Yahiya hambuuk tuud nabi.)"
                            },
                            {
                                "text": "Hangkan, in sambung nila kan \u012asa, \u201cInday, di' namu' kaingatan bang dayn diin niya nakawa' in kawasa niya.\u201d  Na, laung isab hi \u012asa kanila, \u201cNa, bang biya' h\u0101dtu, di' ta da isab kamu baytaan bang dayn h\u0101in ku nakawa' in kawasa ku huminang sin manga h\u012bnang ku yan.\u201d "
                            }
                        ]
                    },
                    {
                        "verses": [
                            {
                                "text": "   Manjari, nagnas\u012bhat hi \u012asa kanila. Diyalil niya kaagi in pagnas\u012bhat niya. Laung hi \u012asa, \u201cAwn hambuuk tau nagtanum anggul ha kabbun niya. Iy\u0101d niya in katilibut sin kabbun niya, ampa siya naglungag dakula', h\u012bnang lugal pagpupugaan sin manga bunga anggul. Iban naghinang isab siya b\u0101y-b\u0101y mataas in h\u0101g niya, amu in pamantawan sin mag'iipat sin kabbun niya. Pag'ubus yadtu ampa niya piyatungguan in kabbun anggul niya ha manga magtutunggu' kabbun ampa siya timulak pa hula' dugaing."
                            },
                            {
                                "text": "Manjari, naabut mayan in musim sin pagpusu' sin manga anggul, diyaak sin tagdapu kabbun in hambuuk daraakun niya madtu pa manga nagtunggu' sin kabbun niya, kumawa' sin manga bunga anggul bahagi' niya."
                            },
                            {
                                "text": "Sagawa' siyaggaw ampa b\u012bnasa sin manga tunggu' in daraakun niya ubus ampa piyauwi' ha wayruun unu-unu nar\u0101 niya."
                            },
                            {
                                "text": "Sakali piyakadtu nagbalik sin tagkabbun in hambuuk na isab daraakun niya pa manga tunggu' sin kabbun. Sagawa' kiyakal ha \u016b sin manga tunggu' in daraakun niya ampa s\u012bpug-sipug."
                            },
                            {
                                "text": "Na, piyakadtu na isab nagbalik sin tagkabbun in dugaing daraakun niya, sa' wala' da nagkahagad in manga tunggu'. G\u0101m mayan piyatay nila in daraakun niya. Biya' ha yan da isab in h\u012bnang nila ha manga kaibanan daraakun piyakadtu kanila sin tagkabbun. In kaibanan b\u012bnasa nila, in kaibanan piyatay nila."
                            },
                            {
                                "text": " \u201cNa, awn pa isab hambuuk nakapin maraak sin tagkabbun, amu in hambuuk-buuk anak niya usug kalasahan. Siya in kahinapusan piyakadtu sin tagkabbun pa manga tunggu' sin kabbun. Laung niya ha lawm atay niya, \u2018Tantu pag'addatan nila in anak ku.\u2019"
                            },
                            {
                                "text": "Pagkita' sin manga tunggu' ha anak sin tagkabbun, magt\u016by sila nag'isun. Laung nila, \u2018Yan na in anak sin tagkabbun, amu in kiyapusakaan sin kabbun ini. Kari kamu, patayun natu' siya bat natu' makawa' in kabbun pusaka' kaniya!\u2019"
                            },
                            {
                                "text": "Na, siyaggaw nila in anak sin tagdapu ampa nila piyatay. Pag'ubus ampa nila liyaruk in bangkay pa guwa' \u0101d sin kabbun anggul."
                            },
                            {
                                "text": " \u201cNa,\u201d laung hi \u012asa, \u201cpikil niyu, unu in hinangun sin tagkabbun ha manga tunggu' sin kabbun? Na, kadtuun niya in manga tunggu' ampa niya patayun. Pag'ubus ampa niya patungguan in kabbun anggul niya ha manga dugaing tunggu'."
                            },
                            {
                                "text": "Na, tantu,\u201d laung hi \u012asa, \u201cnabacha niyu in ayat ini ha lawm Kitab, amu agi, \u2018In batu biyugit sin manga maghihinang b\u0101y, (sabab in pangannal nila way guna) amura tuud isab in batu nanjari piyagpapagun sin b\u0101y."
                            },
                            {
                                "text": "H\u012bnang yan sin Tuhan, iban makahaylan tuud k\u0101tu'niyu.\u2019 \u201d"
                            },
                            {
                                "text": " Na, ambaya' saggawun sin manga nakura' Yahudi hi \u012asa, sabab kiyah\u0101tihan nila sin sila in kiyugdan sin isturi diyalil hi \u012asa. Sagawa' wala' nila nahinang, sabab mabuga' sila maghiluhala' in manga tau mataud. Hangkan, min\u012bg na sadja sila."
                            },
                            {
                                "text": "   Sakali awn manga Parisi iban manga tau agad ha palti hi Hirud in naraak nila madtu kan \u012asa lumawag singgit bat nila masaggaw hi \u012asa ha bichara."
                            },
                            {
                                "text": "N\u0101kawn mayan sila kan \u012asa, laung nila, \u201cTuwan, kaingatan namu' in ikaw mabuntul iban kasabunnalan sadja in bichara mu. Di' kaw masusa minsan unu in pikilan sin manga tau pasal sin bichara mu sabab di' kaw magp\u012b' tau minsan unu in kawasa niya. Nanghihindu' kaw sin manga addat iban kawl-piil amu in kabayaan sin Tuhan pakayun sin manga m\u0101nusiya'. Na, awn hambuuk hipangasubu namu' kaymu. Langgal sara' ka sin sara' agama in magbayad sayrulla pa Sultan sin hula' R\u016bm, amu in namamarinta k\u0101tu'niyu, atawa bukun. Subay ka kitaniyu magbayad atawa di'?\u201d"
                            },
                            {
                                "text": " Sagawa' kaingatan hi \u012asa in katitipuhan sin lawm atay nila. Na, laung niya kanila, \u201cMayta' niyu aku sulayan saggawun ha bichara? Karii niyu aku hambuuk pisita, ampa ku lilingun.\u201d"
                            },
                            {
                                "text": " Na, pagd\u0101 nila sin pisita mawn kan \u012asa, iyasubu sila hi \u012asa, laung niya, \u201cKansiyu in patta' iban ng\u0101n ha pisita ini?\u201d  \u201cHa Sultan sin hula' R\u016bm,\u201d in sambung nila."
                            },
                            {
                                "text": " \u201cNa,\u201d laung hi \u012asa, \u201cpagga biya' ha yan, unu in suku' sin Sultan sin hula' R\u016bm, subay hiungsud kaniya. Damikkiyan, unu in suku' sin Tuhan subay hiungsud pa Tuhan.\u201d  Na, nainu-inu tuud sila sin sambung hi \u012asa kanila."
                            },
                            {
                                "text": "   Sakali awn manga Yahudi pagng\u0101nan Sadduki in miyawn kan \u012asa. In manga tau ini imiyan sin in manga patay di' na mabuhi' magbalik ha adlaw mahuli."
                            },
                            {
                                "text": "Nangasubu sila kan \u012asa, laung nila, \u201cTuwan Guru, kiyasulat hi Musa ha lawm sara' agama natu', amu agi, \u2018Bang awn usug matay ampa wayruun anak niya ha asawa niya, na subay asawahun sin taymanghud niya in balu, bat supaya awn tubu' amu in dum\u0101 sin ng\u0101n sin miyatay.\u2019"
                            },
                            {
                                "text": " \u201cNa, bakas awn pitu magtaymanghud usug. Manjari nag'asawa in kamagulangan. Sakali miyatay sadja siya wala' nakab\u0101k anak ha asawa niya."
                            },
                            {
                                "text": "Na, iyasawa sin taymanghud niya, amu in sumunu' kaniya in balu. Sagawa' miyatay sadja in taymanghud niya wala' da isab nakab\u0101k anak ha balu niya. Damikkiyan, in sumunud kaniya nabiya' h\u0101dtu da isab."
                            },
                            {
                                "text": "Na, in hawpu' niya, in babai yadtu naasawa sin pitu magtaymanghud iban miyatay sadja sila kat\u0101n wala' nakab\u0101k anak. Na, ha katapusan miyatay da isab in babai."
                            },
                            {
                                "text": "Na, bang dumatung na in waktu mabuhi' na magbalik in manga patay, hisiyu in tag'asawa ha babai yadtu? Karna' naasawa siya sin kapitu magtaymanghud?\u201d"
                            },
                            {
                                "text": " Laung hi \u012asa kanila, \u201cNas\u0101' tuud kamu! Kaingatan niyu bang mayta' kamu nas\u0101'? Sabab di' niyu kaingatan bang unu in kiyasulat ha lawm Kitab iban di' niyu kaingatan in kusug sin kawasa sin Tuhan."
                            },
                            {
                                "text": "Karna' bang in manga patay mabuhi' na magbalik, in sila mabiya' na sin manga mal\u0101ikat ha surga'. Iban in usug iban babai di' na magtiyaun."
                            },
                            {
                                "text": "  \u201cNa, ha pasal isab sin manga patay mabuhi' magbalik ha adlaw mahuli. Mayta', wala' niyu ka nabacha ha lawm Kitab Tawrat in pasal hi Musa iban sin puun kahuy nalalaga? Tantu nabacha niyu na! Didtu h\u0101dtu diyungug hi Musa in suwara sin Tuhan mawn kaniya, amu agi, \u2018Aku in Tuhan hi Ibrahim, iban aku in Tuhan hi Isahak iban aku da isab in Tuhan hi Ya'kub.\u2019"
                            },
                            {
                                "text": "Na,\u201d laung hi \u012asa, \u201cIn Tuhan amu in piyagtutuhanan sin manga buhi' bukun sin manga patay. Hangkan, nas\u0101' tuud in pikilan iban panghindu' niyu sin manga patay di' na mabuhi' magbalik!\u201d"
                            },
                            {
                                "text": "   Sakali awn hambuuk guru sin sara' agama in duun nakarungug sin piyaglugatan nila. Napikil niya marayaw in kiyasambung hi \u012asa ha manga Sadduki. Hangkan, miyawn siya nangasubu kan \u012asa. Laung niya, \u201cTuwan, unu in umbulsatu tuud daakan sin Tuhan?\u201d"
                            },
                            {
                                "text": " Laung hi \u012asa, \u201cIn umbulsatu tuud daakan sin Tuhan, amu ini, \u2018In kamu manga tau Israil, dungug kamu! In Tuhan natu', amura in hambuuk-buuk Tuhan."
                            },
                            {
                                "text": "Wajib puspusun niyu in lasa niyu ha Tuhan, Panghu' niyu, labi dayn ha unu-unu kat\u0101n ha lawm atay niyu ha kabuhi' niyu, iban ha lawm pikilan niyu. Subay in lasa niyu kaniya labi ha atay iban pikilan niyu, iban di' niyu hipag'\u016bg kaniya in hulas-sangsa' niyu.\u2019"
                            },
                            {
                                "text": "In hikaruwa umbulsatu daakan amu ini: \u2018Subay in lasa niyu ha pagkahi niyu m\u0101nusiya' biya' sin lasa niyu ha baran niyu.\u2019 Wayruun na dugaing daakan sin Tuhan in lumabi pa dayn ha duwa yan.\u201d"
                            },
                            {
                                "text": " Na, laung sin guru sin sara' agama kan \u012asa, \u201cMarayaw iban bunnal tuud in bichara mu yan, Tuwan! Biya' na sin agi mu, hambuuk-buuk da in Tuhan, in Panghu' taniyu iban wayruun na dugaing dayn kaniya."
                            },
                            {
                                "text": "Iban subay puspusun sin tau in lasa niya ha Tuhan. Subay in lasa niya ha Tuhan labi ha atay iban pikilan niya iban di' niya hipag'\u016bg in hulas-sangsa' niya ha Tuhan. Iban subay kalasahan sin tau in pagkahi niya m\u0101nusiya' biya' sin lasa niya ha baran niya. Tantu m\u0101yu' marayaw in magkahagad huminang sin duwa daakan yan, dayn sin dumihil hayup sunugun pagkulbanan atawa unu-unu na pa Tuhan.\u201d"
                            },
                            {
                                "text": " Na, ha k\u012bta' hi \u012asa malawm in panali' sin guru sin sara' agama sabab marayaw tuud in sambung niya. Hangkan, laung niya kaniya, \u201cHangkatiyu' dakuman makaagad na kaw ha pamarinta sin Tuhan.\u201d  Na, pagpuas dayn duun, way na tau in timawakkal mangasubu kan \u012asa."
                            },
                            {
                                "text": "   Na, ha sa'bu hi \u012asa nagnanas\u012bhat duun ha B\u0101y sin Tuhan nangasubu siya, laung niya, \u201cBiya' diin kaagi in bichara sin manga guru sin sara' agama sin in Almasi hambuuk panubu' sadja hi Daud?"
                            },
                            {
                                "text": "Karna' ha waktu hiy\u016bp hi Daud sin R\u016b sin Tuhan nakapamung siya laung niya, \u2018Namung in Tuhan ha Panghu' ku, amu agi, \u201cLingkud kaw d\u012b ha dapit pa tuu ku, sampay ku mapabutang ha babaan mu in kat\u0101n simusulang kaymu.\u201d \u2019 \u201d"
                            },
                            {
                                "text": " \u201cNa,\u201d laung hi \u012asa, \u201cin pagt\u0101g hi Daud ha Almasi, \u2018Panghu'\u2019. Na, mayta' siya tiyawag, \u2018Panghu'\u2019, bang siya hambuuk sadja panubu' hi Daud?\u201d  Na, kiy\u016bgan tuud in manga tau mataud yaun nakarungug sin nas\u012bhat hi \u012asa."
                            },
                            {
                                "text": "   Na, ha sa'bu hi \u012asa nagnanas\u012bhat, imiyan siya, laung niya, \u201cHalli' kamu dayn ha manga guru sin sara' agama, amu in matagi maglunsul pawyu-pawyu iban sin pagjuba nila mahaba', iban amu in mabaya' tuud salamun sin manga tau ha mayran bat mapakita' in pag'addat kanila."
                            },
                            {
                                "text": "Iban bang sila pa langgal lumingkud sila ha lingkuran amu in manga lilingkuran ha unahan tiyataw' ha manga tau mataas. Damikkiyan da ha pagjamuhan lumingkud sila ha lilingkuran tiyataw' ha tau balkanan."
                            },
                            {
                                "text": "Anyayahun nila in manga b\u0101y sin manga balu babai, ubus ampa sila magpahaba' sin pagpangarap nila pa Tuhan, hipagpakita'-kita' ha manga tau, ha supaya in manga tau magpikil sin in sila tau marayaw. Na, tantu murka' dakula' in dumatung kanila yan.\u201d"
                            },
                            {
                                "text": "   Sakali ha sa'bu hi \u012asa duun naglilingkud ha B\u0101y sin Tuhan masuuk pa lugal paghuhulugan sin s\u012bn hirihil sin tau, k\u012bkita' niya in manga tau naghuhulug sin s\u012bn. Mataud s\u012bn in hiyulug sin manga tau dayahan iban mataud tau dayahan in naghulug s\u012bn."
                            },
                            {
                                "text": "Sakali awn k\u012bta' hi \u012asa hambuuk babai balu miskin in miyawn naghulug s\u012bn. In hiyulug niya duwa pisita tumbaga harga' hambuuk s\u012bn."
                            },
                            {
                                "text": "Na, magt\u016by tiyawag hi \u012asa in manga mulid niya. Laung niya kanila, \u201cNa, baytaan ta kamu, in balu miskin yaun mataud pa in s\u012bn hiyulug niya dayn sin kiyahulug sin manga tau kat\u0101n yaun."
                            },
                            {
                                "text": "Sabab in manga kaibanan tau, in s\u012bn hiyulug nila di' nila na kagunahan tuud. Sagawa' in babai balu yan minsan siya miskin tuud, hiyulug niya in s\u012bn niya kat\u0101n minsan amu dakuman in hipam\u012b niya kakaun.\u201d "
                            }
                        ]
                    },
                    {
                        "verses": [
                            {
                                "text": "   Manjari, pagguwa' hinda \u012asa dayn ha B\u0101y sin Tuhan, laung sin hambuuk mulid niya, \u201cKitaa ba, Tuwan, in manga batu ini h\u012bnang b\u0101y, way lumaggu'! Iban in kat\u0101n kaginisan sin manga b\u0101y ini, way dumayaw in kahinang!\u201d"
                            },
                            {
                                "text": " In sambung hi \u012asa, \u201cBihaun, kakitaan niyu in dayaw kahinang sin B\u0101y sin Tuhan yan, sagawa' dumatung da in waktu in B\u0101y yan magkalubu-lubu iban wayruun tuud makapin batu nagbabangkat-bangkat, sagawa' mapantay yan maligad kat\u0101n.\u201d "
                            },
                            {
                                "text": "   Manjari, ha sa'bu hi \u012asa duun naglilingkud ha B\u016bd Jaytun ha tampal pa B\u0101y sin Tuhan, miyawn kaniya hi Pitrus, hi Ya'kub, hi Yahiya iban hi Andariyas nangasubu ha wayruun tau dugaing nakarungug kanila."
                            },
                            {
                                "text": "Laung nila, \u201cTuwan, baytai kami bang ku'nu maawn in biyayta' mu k\u0101mu' k\u0101ina pasal sin B\u0101y sin Tuhan iban baytai kami bang unu in manga tanda' gumuwa' amu in magpakita' sin dumatung na in waktu maawn in manga kat\u0101n parakala' piyagbayta' mu k\u0101mu'\u201d."
                            },
                            {
                                "text": " Laung hi \u012asa kanila, \u201cHalli' kamu bat supaya wayruun tau makaakkal kaniyu."
                            },
                            {
                                "text": "Sabab ha sus\u016bngun mataud tau in mari mag'usal sin ng\u0101n ku mangakkal kaniyu. In pakaniya-pakaniya kanila umiyan siya na in Almasi, hangkan mataud tau in kaakkalan nila."
                            },
                            {
                                "text": "Iban bang niyu karungugan in pagbunu' atawa manga habal sin pagbunu' ha dugaing hula', ayaw kamu mabuga'. In manga yan asal subay maawn, sagawa' bukun pa yan in waktu kahinapusan sin masa d\u012b ha dunya."
                            },
                            {
                                "text": "In manga kabangsa-bangsahan magbunu'-biyunui iban magkuntara in manga parinta sin kahula'-hulaan. Maawn in linug iban gutum ha manga kahula'-hulaan. In manga yan panagnaan sadja sin kasigpitan iban kabinsanaan nanamun sin manga m\u0101nusiya'. Biya' yan sapantun sin sakit tagna' kananaman sin hambuuk babai s\u016bng na mag'anak."
                            },
                            {
                                "text": " \u201cIn kamu yan subay majaga, sabab ha waktu sus\u016bngun awn manga tau sumaggaw kaniyu ampa kamu hiungsud pa lawm lima sin manga manghuhukum. Pag'ubus, lubakan kamu ha lawm manga langgal. Tumindug kamu isab mamayhu' ha manga gubnul iban ha manga sultan ha supaya hukumun sabab in kamu agad k\u0101ku'. Na bang kamu mar\u0101 na madtu, kabaytaan niyu na sila sin Bayta' Marayaw pasal sin pamarinta sin Tuhan."
                            },
                            {
                                "text": "In Bayta' Marayaw subay hipamahalayak naa muna pa m\u0101nusiya' kat\u0101n ampa dumatung in kahinapusan sin masa d\u012b ha dunya."
                            },
                            {
                                "text": " \u201cNa,\u201d laung hi \u012asa, \u201cHa ku'nu-ku'nu waktu masaggaw iban mar\u0101 kamu pa paghukuman, ayaw na kamu magsusa bang unu in hibichara niyu kanila. Unu-unu na in makapasimud niyu manga lapal-kabtangan hirihil sin Tuhan kaniyu, amuna in hibichara niyu, sabab in bichara yan bukun dayn kaniyu, sagawa' dayn ha R\u016b sin Tuhan."
                            },
                            {
                                "text": "Ha waktu sus\u016bngun maggaus na in magtalianak. Hitukbal sin tau in taymanghud niya hipapatay iban hitukbal da isab sin ama' in anak niya hipapatay, iban umatu na in anak ha maas nila iban hipapatay nila in maas nila."
                            },
                            {
                                "text": "Na, in kamu karugalan na sin tau kat\u0101n sabab in kamu agad k\u0101ku'. Sagawa' hisiyu-siyu in sumandal sin manga kasigpitan iban kabinsanaan yan sampay pa kahinapusan, tantu malappas da siya.\u201d"
                            },
                            {
                                "text": "   \u201cNa, ha sus\u016bngun kakitaan niyu da in satru' sin Tuhan duun makabutang ha lugal bukun mapatut pagbutangan.\u201d (Pah\u0101ti ha manga magbabacha: h\u0101tiha niyu in maana niya yan!) \u201cNa, bang niyu yan kakitaan na, in manga tau ha hula' Yahudiya subay maguy na pa kab\u016bran."
                            },
                            {
                                "text": "H\u0101ti hisiyu-siyu in tau kasa'buhan duun ha guwa' b\u0101y niya, subay siya di' na sum\u016bd pa lawm b\u0101y kumawa' sin unu-unu mar\u0101 niya."
                            },
                            {
                                "text": "Iban hisiyu-siyu in tau kasa'buhan duun ha uma, subay siya mag'\u016bs-'\u016bs na maguy. Subay siya di' na magbalik kumawa' sin juba niya pa lugal piyagbutangan niya."
                            },
                            {
                                "text": "Na landu' tuud makaluuy in manga burus iban sin manga babai taga anak sibi'-sibi' amu in nagdururu' pa bang dumatung na in kabinsanaan yan!"
                            },
                            {
                                "text": "Pangayu' kamu duwaa pa Tuhan, bang mayan in kabinsanaan dumatung yan di' kumugdan ha waktu mang\u012b' in hula'."
                            },
                            {
                                "text": "Karna' in kabinsanaan dumatung yan sangat tuud makalap dayn ha kat\u0101n kabinsanaan bakas kiyalabayan sin manga m\u0101nusiya', dayn ha tagna' kapapanjari sin Tuhan sin dunya sampay pa waktu bihaun ini. Iban wayruun na kabinsanaan makasibu' ha yan."
                            },
                            {
                                "text": "Na, bang lumugay in kabinsanaan yan, in m\u0101nusiya' kat\u0101n mapatay. Sagawa' dayn ha sabab sin luuy sin Tuhan ha manga tau nap\u012b' niya suku', in kabinsanaan dumatung yan di' niya palugayun."
                            },
                            {
                                "text": " \u201cL\u0101gi', ha waktu da isab yan,\u201d laung hi \u012asa, \u201cbang awn imiyan kaniyu, \u2018Huy! kitaa niyu ba, yari na in Almasi,\u2019 atawa, \u2018Huy! kitaa niyu ba, yadtu siya didtu!\u2019, ayaw kamu magkahagad."
                            },
                            {
                                "text": "Karna' ha waktu yan awn manga tau gumuwa' amu in umiyan pakaniya-pakaniya sin siya na in Almasi iban in kaibanan umiyan sin in sila manga nabi daak sin Tuhan. Huminang sila sin manga mu'jijat iban sin manga hinang makainu-inu ha supaya bang awn dapat minsan in manga tau nap\u012b' sin Tuhan suku' niya mar\u0101 sin lidjal."
                            },
                            {
                                "text": "Hangkan halli' kamu! Biyaytaan ta na kamu asal sin manga pasal yan ha wala' pa dimatung."
                            },
                            {
                                "text": "   \u201cL\u0101gi' ha waktu sus\u016bngun da isab yan,\u201d laung hi \u012asa, \u201cpagpuas sin manga kabinsanaan dumatung, \u2018manigidlum na in suga iban di' na sumawa in bulan."
                            },
                            {
                                "text": "In manga bituun mahulug na dayn ha langit iban majugjug na in unu-unu kat\u0101n ha taas langit.\u2019"
                            },
                            {
                                "text": " \u201cPagpuas yan, in aku amu in Anak M\u0101nusiya', magbalik na mari pa dunya miyamagad ha kagabunan. Kakitaan sin manga tau in kusug sin kawasa ku iban sin sahaya iban kalagguan ku."
                            },
                            {
                                "text": "Pag'ubus daakun ku in manga mal\u0101ikat pa upat pidju sin \u0101lam, kumawa' sin manga tau nap\u012b' ku suku' ha katilibut sin dunya.\u201d"
                            },
                            {
                                "text": "   \u201cManjari,\u201d laung hi \u012asa, \u201cIn pagbalik ku mari pa dunya kapamandugahan sin manga m\u0101nusiya'. Sabab in pagbalik ku mari biya' yan sin hantang sin hambuuk kahuy. Bang niyu kakitaan in kahuy tina mag'ugbus iban magdahun na, kaingatan niyu na sin masuuk na in panuga."
                            },
                            {
                                "text": "Damikkiyan, bang niyu kakitaan na maawn in manga kat\u0101n biyayta' ku kaniyu, kaingatan niyu na sin masuuk na in pagbalik ku mari pa dunya, hangkaray' dakuman."
                            },
                            {
                                "text": "Na, ini in tumtuma niyu. In kat\u0101n biyayta' ku yan kaniyu maawn ha di' pa maubus malanyap in bangsa sin manga tau ha masa ini."
                            },
                            {
                                "text": "Ha sus\u016bngun in langit iban dunya malanyap da, sagawa' in kat\u0101n kiyapamung ku di' tuud maluppas salama-lama (sabab in yan tantu tuud bunnal).\u201d"
                            },
                            {
                                "text": "   \u201cMalayngkan,\u201d laung hi \u012asa, \u201cwayruun minsan hambuuk in makaingat sin adlaw atawa waktu sin pagbalik ku mari pa dunya. Minsan in manga mal\u0101ikat ha surga' iban sin aku baran ku, amu in Anak M\u0101nusiya', di' da makaingat. Hambuuk-buuk da Tuhan, Ama' ku, in makaingat sin pasal yan."
                            },
                            {
                                "text": "Hangkan, halli' kamu iban jaga kamu, sabab di' niyu kaingatan bang ku'nu in waktu yan dumatung."
                            },
                            {
                                "text": "In pagbalik ku mari biya' yan sapantun sin hambuuk tau tumulak pa dugaing hula'. Ha di' pa siya tumulak hipangandul niya in b\u0101y niya ha manga daraakun niya. Dihilan niya kaniya-kaniya hinang iban baytaan niya in tunggu' lawang sin b\u0101y niya papajagahun tuud."
                            },
                            {
                                "text": "Hangkan subay kamu majaga sabab di' niyu kaingatan bang ku'nu in balik ku mari amu in diyalil ha tagdapu sin b\u0101y, magalib ka atawa tunga' d\u016bm atawa lapit adlaw atawa subu-subu ka."
                            },
                            {
                                "text": "Karna' bang matagha' in pagbalik ku mari, na, subay kamu di' ku abutan natut\u016bg."
                            },
                            {
                                "text": "Na, hangkan jaga tuud kamu sin pagbalik ku! Amu yan in pah\u0101ti ku kaniyu iban pa tau kat\u0101n.\u201d "
                            }
                        ]
                    },
                    {
                        "verses": [
                            {
                                "text": "   Manjari, pagga pagkuku'nisahun dakuman in Haylaya Paglappas dayn ha Kamatay iban sin pakaradjaan pagtawagun, Pagkaun sin Tinapay Way Pasulig, nag'isun in manga nakura' kaimaman iban sin manga guru sin sara' agama, bang biya' diin in kasaggaw nila kan \u012asa ha di' kaingatan sin manga tau. In kabayaan nila hipapatay hi \u012asa."
                            },
                            {
                                "text": "Laung nila, \u201cSubay natu' siya di' saggawun ha sa'bu sin paghaylaya sabab gana-gana maghiluhala' in manga tau.\u201d"
                            },
                            {
                                "text": "   Sakali in hi \u012asa didtu ha kawman Bitani, ha b\u0101y hi Simun amu in tau bakas \u012bipul. Ha sa'bu niya nagkakaun, awn miyawn hambuuk babai nagdar\u0101 kibut-kibut haba' liug pagtawagun alabistrus, hipu' sin lana mahamut pagtawagun narda. In lana mahamut ini maharga' tuud, bukun paltik iban wayruun lamud niya dugaing. Biyagbag sin babai in liug sin kibut-kibut ampa niya biyusug in lana mahamut pa \u016b hi \u012asa."
                            },
                            {
                                "text": "Na, diyugalan in manga kaibanan tau nakakita' iban laung sin pakaniya-pakaniya, \u201cMayta' niya iyusibaan in lana mahamut?"
                            },
                            {
                                "text": "Bang pa piyagdagang magb\u012bhan timbang gadji sin hambuuk tau ha lawm hangka-tahun, iban labi pa, iban in b\u012bhan hikapagsarakka ha miskin.\u201d Na, iyastulan tuud sila ha babai. Siyahawi nila siya pa mang\u012b'."
                            },
                            {
                                "text": " Sagawa' laung hi \u012asa kanila, \u201cPas\u0101ri niyu na siya! Ayaw niyu pasusaha in atay niya. Marayaw tuud in nahinang niya k\u0101ku'."
                            },
                            {
                                "text": "In manga miskin matabang niyu sadja ha ku'nu-ku'nu waktu kabayaan niyu, sabab hawnu-hawnu kamu yan da isab in manga miskin. Sagawa' in aku ini di' lumugay d\u012b kaniyu."
                            },
                            {
                                "text": "H\u012bnang sin babai ini in mahinang niya k\u0101ku'. Biyusugan niya aku lana mahamut bat supaya saddiya na in anggawta'-baran ku ha adlaw pagkubul k\u0101ku'."
                            },
                            {
                                "text": "Na, ini in mattan hibayta' ku kaniyu! Hawnu-hawnu na mayan d\u012b ha katilibut dunya hipamahalayak in Bayta' Marayaw, hikasuysuy in nahinang k\u0101ku' sin babai ini ganti' panumtuman kaniya.\u201d"
                            },
                            {
                                "text": "   Manjari, awn hambuuk dayn ha hangpu' tagduwa mulid hi \u012asa, amu in pagng\u0101nan Judas, tau dayn ha Kiriyud, in miyadtu pa manga nakura' kaimaman ha supaya niya hikaungsud hi \u012asa pa lawm lima nila."
                            },
                            {
                                "text": "Na, kiy\u016bgan tuud in manga nakura' kaimaman pagdungug nila sin bayta' hi Judas iban jimanji' sila dihilan nila hi Judas s\u012bn. Hangkan, simipi na hi Judas bang biya' diin in katipu niya kan \u012asa."
                            },
                            {
                                "text": "   Manjari, ha adlaw panagnaan sin pakaradjaan pagtawagun Pagkaun sin Tinapay Way Pasulig, amu in adlaw pagsumbay' sin manga anak bili-bili pagjamuhan ha Haylaya Paglappas dayn ha Kamatay, iyasubu hi \u012asa sin manga mulid niya, laung nila, \u201cTuwan, hariin mu kabayaan sakapun namu' in pagjamuhan taniyu?\u201d"
                            },
                            {
                                "text": " Na, diyaak hi \u012asa in duwa mulid niya, laung niya kanila, \u201cKadtu kamu pa d\u0101ira. Pagdatung niyu madtu, hipagb\u0101k niyu in tau nagdar\u0101 kibut tagaluun tubig. Urula niyu siya"
                            },
                            {
                                "text": "iban s\u016bd kamu pa b\u0101y s\u016bran niya. Pag'ubus ampa niyu baytai in tagdapu b\u0101y, laung niyu, \u2018Nagpaasubu in Tuwan Guru bang hawnu in bilik pagjamuhan niya iban sin manga mulid niya hipagsa'bu sin Haylaya Paglappas dayn ha Kamatay!\u2019"
                            },
                            {
                                "text": "Na, hipakita' niya kaniyu in bilik dakula' ha taas sin b\u0101y niya, amu in asal panyap sin kat\u0101n kagunahan natu'. Duun niyu saddiyaha in pagjamuhan natu'.\u201d"
                            },
                            {
                                "text": " Na, miyadtu na pa d\u0101ira in duwa mulid hi \u012asa. Pagdatung nila pa d\u0101ira, in kat\u0101n biyayta' hi \u012asa naagad. Na, siyaddiya nila na in pagjamuhan nila."
                            },
                            {
                                "text": " Na, naabut mayan magrib, dimatung na hi \u012asa iban sin hangpu' tagduwa mulid pa pagjamuhan."
                            },
                            {
                                "text": "Ha sa'bu nila nagjajamu duun ha lamisahan, namung hi \u012asa, laung niya, \u201cIni in mattan hibayta' ku kaniyu. Awn hambuuk d\u012b kaniyu in manipu k\u0101ku', amu in simas\u0101w k\u0101ku' nagkaun.\u201d"
                            },
                            {
                                "text": " Na, nasusa in manga mulid hi \u012asa iban nangasubu na in pakaniya-pakaniya, amu agi, \u201cUy, tantu, Tuwan, bukun aku in piyag'iyan mu?\u201d"
                            },
                            {
                                "text": " In sambung hi \u012asa, \u201cHambuuk dayn ha hangpu' tagduwa mulid ku in manipu k\u0101ku', amu in simas\u0101w k\u0101ku' timublak sin tinapay niya pa l\u0101y pagbabahug-bahugan."
                            },
                            {
                                "text": "In aku amu in Anak M\u0101nusiya' manaykud na dayn ha dunya biya' na sin asal kiyabayta' ha lawm Kitab. Sagawa' murka' dakula' in kumugdan ha tau manipu k\u0101ku'. Marayaw pa sa wala' na siya piyag'anak.\u201d"
                            },
                            {
                                "text": "   Ha sa'bu nila nagkakaun, kimawa' hi \u012asa tinapay ampa siya nagsarang-sukul pa Tuhan. Ubus ampa niya s\u012bpak in tinapay ampa diyuhal pa manga mulid niya. Laung niya, \u201cKawaa ampa niyu kauna in tinapay ini iban niyat sin amu yan in ginhawa-baran ku.\u201d"
                            },
                            {
                                "text": " Pag'ubus ampa kiyawa' hi \u012asa in hambuuk sawan, ampa siya nagsarang-sukul pa Tuhan. Pag'ubus ampa niya diyuhal in sawan pa manga mulid niya. Na, m\u012bnum in manga mulid niya kat\u0101n."
                            },
                            {
                                "text": "Laung hi \u012asa kanila, \u201cNiyata niyu sin amu yan in dugu' ku, amu in dumihil kamakbulan ha janji' ba'gu sin Tuhan ha manga tau suku' niya. Maasag in dugu' ku sabab-karna' sin manga tau mataud."
                            },
                            {
                                "text": "Na, ini in mattan hibayta' ku kaniyu. Di' aku minum magbalik sin tubig anggul ini ha salugay di' dumatung in waktu magmakbul na in maksud sin pamarinta sin Tuhan, l\u0101gi' maba'gu na in unu-unu kat\u0101n.\u201d"
                            },
                            {
                                "text": " Pag'ubus ampa sila nagkalang sin kalangan pamudji pa Tuhan, ubus ampa sila miyadtu pa B\u016bd Jaytun."
                            },
                            {
                                "text": "   Sakali ha s\u016bng nila pa B\u016bd Jaytun, namung hi \u012asa, laung niya, \u201cIn kamu yan kat\u0101n maguy iban mutas kamu dayn k\u0101ku', sabab asal kiyasulat ha lawm Kitab, amu agi, \u2018Hir\u016bl sin Tuhan mapatay in mag'iipat ha manga bili-bili, iban mapulak-palik in manga bili-bili niya.\u2019 "
                            },
                            {
                                "text": "Sagawa' mabuhi' mayan aku magbalik, madtu aku muna dayn kaniyu pa hula' Jalil. Magb\u0101k kitaniyu didtu.\u201d "
                            },
                            {
                                "text": "Simambung hi Pitrus, laung niya, \u201cTuwan, tantu di' tuud aku mutas dayn kaymu, minsan in sila kat\u0101n mutas dayn kaymu!\u201d"
                            },
                            {
                                "text": " In sambung hi \u012asa kan Pitrus, \u201cIndani in bichara ku ini. Ha d\u016bm ini ha di' pa maabut tumagauk in manuk usug makaruwa sin subu-subu, makat\u016b kaw umiyan, laung mu di' mu aku kaingatan.\u201d"
                            },
                            {
                                "text": " Sagawa' limugat tuud hi Pitrus, laung niya, \u201cTantu di' tuud aku imiyan sin di' ta kaw kaingatan, minsan pa aku mapatay umunung kaymu!\u201d  Na, biya' da isab h\u0101dtu in pamung sin kat\u0101n mulid niya."
                            },
                            {
                                "text": "   Sakali miyadtu hinda \u012asa pa lugal pagtawagun Gitsimani. Nakaratung mayan sila, laung niya ha manga mulid niya, \u201cLingkud naa kamu d\u012b. Madtu pa aku mangarap pa Tuhan.\u201d"
                            },
                            {
                                "text": " Piyaagad niya hi Pitrus iban hi Ya'kub kay Yahiya. Sakali landu' tuud nagdukka iban simusa hi \u012asa."
                            },
                            {
                                "text": "Laung niya kanila, \u201cLandu' tuud in dukka sin lawm atay ku. Agun-agun na hikamatay ku. Tagad naa kamu d\u012b iban pagjaga kamu.\u201d"
                            },
                            {
                                "text": " Ubus, limayu'-layu' hi \u012asa dayn ha manga mulid niya ampa siya simujud pa lupa' sarta' nangarap na siya pa Tuhan. Nangayu' siya duwaa pa Tuhan bang awn dapat di' na siya palabayun sin kabinsanaan masuuk na dumatung kaniya."
                            },
                            {
                                "text": "Laung hi \u012asa, \u201c\u016a, Tuhan, Ama' ku! Kaingatan ku in unu-unu kat\u0101n marapat mu hinangun. Bang makajari kaymu ayaw mu na aku palabaya sin kabinsanaan ini. Malayngkan, bukun kabayaan ku in maagad, sagawa' in kabayaan mu in maagad.\u201d"
                            },
                            {
                                "text": " Pag'ubus nagbalik siya madtu pa manga mulid niya. Sakali in kiyaratungan niya natut\u016bg in t\u016b mulid niya. Laung hi \u012asa kan Pitrus, \u201cUy! Simun, natut\u016bg kaw? Di' ka kaw makajaga minsan hangka-j\u0101m?"
                            },
                            {
                                "text": "Pagjaga kamu,\u201d laung hi \u012asa kanila, \u201ciban pangayu' kamu duwaa ha supaya kamu di' mar\u0101 sin sasat makapilad sin \u012bman niyu. Sabab bunnal na sa ha lawm pikilan iban atay niyu mabaya' tuud kamu magad sin kabayaan sin Tuhan, sagawa' in anggawta'-baran niyu maluhay mar\u0101 sin sasat.\u201d"
                            },
                            {
                                "text": " Pag'ubus miyadtu na isab hi \u012asa nagbalik nangarap pa Tuhan iban biyalikan niya in lapal-kabtangan sin duwaa piyangayu' niya pa Tuhan."
                            },
                            {
                                "text": "Pagbing niya mawn pa manga mulid niya, kiyaratungan niya natut\u016bg sila sabab miyu'gat na in mata nila sin karu'. Iban di' nila kaingatan bang unu in hisambung nila kan \u012asa."
                            },
                            {
                                "text": " Sakali, hikat\u016b mayan sin balik hi \u012asa mawn kanila, laung hi \u012asa kanila, \u201cBat natut\u016bg iban naghahali-hali pa h\u0101ti kamu yan? Sarang na sa yan. Naabut na in waktu! Taynghug kamu. Bihaun, in aku amu in Anak M\u0101nusiya' hiungsud na pa lawm lima sin manga tau baldusa."
                            },
                            {
                                "text": "Bangun na kamu bat kitaniyu m\u0101kadtu na. Kitaa niyu ba, yan na in tau manipu k\u0101ku'!\u201d"
                            },
                            {
                                "text": "   Na, ha sa'bu pa nagbibichara hi \u012asa, dimatung na mawn hi Judas, amu in hambuuk dayn ha hangpu' tagduwa mulid hi \u012asa. Mataud tau in miyamagad kaniya nagdar\u0101 pakukus iban kakakal. In manga tau ini naraak sin manga nakura' kaimaman, sin manga guru sin sara' agama iban sin manga nagtatau-maas ha hula'."
                            },
                            {
                                "text": "Na, asal biyaytaan hi Judas in manga tau, laung niya, \u201cIn tau siyumun ku amuna in tau saggawun niyu. D\u0101ha niyu siya iban jagahi niyu marayaw.\u201d"
                            },
                            {
                                "text": " Sakali pagdatung na mayan hi Judas, magt\u016by siya tim\u016by madtu kan \u012asa, laung niya, \u201cTuwan Guru,\u201d ubus ampa niya s\u012byum hi \u012asa."
                            },
                            {
                                "text": "Na, siyaggaw na sin manga tau hi \u012asa ampa giyapus."
                            },
                            {
                                "text": "Na, magt\u016by liyarut sin hambuuk mulid hi \u012asa in pakukus niya ampa niya liyagut in hambuuk \u012bpun sin Imam Dakula'. Nautud in hansipak taynga sin tau liyagut niya."
                            },
                            {
                                "text": "Sakali namung hi \u012asa ha manga tau simaggaw kaniya, laung niya, \u201cMayta', mundu ka aku ini, subay niyu saggawun iban sin pakukus iban kakakal niyu?"
                            },
                            {
                                "text": "Adlaw-adlaw duun aku nagnanas\u012bhat ha B\u0101y sin Tuhan. Na, didtu da isab kamu, sagawa' mayta' niyu aku wala' siyaggaw didtu? Na, hangkan biya' ha yan, sabab subay maagad in manga kiyasulat ha lawm Kitab.\u201d"
                            },
                            {
                                "text": " Na, pag'ubus miyutas na dayn kan \u012asa in kat\u0101n mulid niya iban miyaguy na sila."
                            },
                            {
                                "text": " Sakali awn hambuuk subul duun nagsisiub-siub sadja in imuurul kan \u012asa. Sakali awn gimanggut kaniya ambaya' siya isab saggawun."
                            },
                            {
                                "text": "Sa' niya biyut\u0101nan in siub niya, ampa siya dimagan naghuhubu'."
                            },
                            {
                                "text": "   Manjari, diy\u0101 sin manga tau hi \u012asa madtu pa b\u0101y sin Imam Dakula', iban nagtipun na mawn kat\u0101n in manga nakura' kaimaman, in manga nagtatau-maas ha hula' iban sin manga guru sin sara' agama."
                            },
                            {
                                "text": "Na, in hi Pitrus imuurul kan \u012asa dayn ha kalayuan sampay nakaabut siya madtu pa halaman b\u0101y sin Imam Dakula'. Pags\u016bd niya pa halaman sin b\u0101y, duun siya limingkud ha daig sin k\u0101yu nagpaanag, limamugay ha manga jaga, amu in manga daraakun sin Imam Dakula'."
                            },
                            {
                                "text": "Na, in hi \u012asa liyawagan tuud dusa sin manga nakura' kaimaman iban sin kat\u0101n nakura' Yahudi manghuhukum bat hi \u012asa kabutangan sin hukuman subay patayun. Sagawa' wayruun dusa kabaakan nila hikatuntut kan \u012asa."
                            },
                            {
                                "text": "Mataud in tau simaksi' sin puting bat supaya katuntutan hi \u012asa, sagawa' di' magtaayun in bichara sin manga saksi'."
                            },
                            {
                                "text": " Sakali awn kaibanan tau timindug ampa simaksi' sin puting."
                            },
                            {
                                "text": "Laung nila, \u201cIn tau yan diyungug namu' imiyan sin malubu niya in B\u0101y sin Tuhan, amu in bakas h\u012bnang sin manga tau, ubus ampa siya kunu' magpatindug dugaing ha lawm t\u016by adlaw, amu in bukun hinangan m\u0101nusiya'.\u201d"
                            },
                            {
                                "text": "Sagawa' minsan in manga tau simaksi' ini, wala' da isab nagtaayun in manga bichara nila."
                            },
                            {
                                "text": " Na, timindug in Imam Dakula' ampa miyadtu pa gi'tungan sin kat\u0101n tau duun. Iyasubu niya hi \u012asa, laung niya, \u201cNa, unu in hikasambung mu ha manga saksi' ini pasal sin bayta' nila sin narusa mu?\u201d"
                            },
                            {
                                "text": " Na, wala' nagkayba' hi \u012asa. Wala' siya simambung minsan hangka-kabtang. Na, iyasubu na isab siya nagbalik sin Imam Dakula', amu agi, \u201cIkaw ka in Almasi, amu in Anak sin hambuuk-buuk Tuhan piyupudji?\u201d"
                            },
                            {
                                "text": " In sambung hi \u012asa, \u201cHuun, aku na. Iban kakitaan niyu da in aku amu in Anak M\u0101nusiya' lumingkud ha dapit pa tuu sin Tuhan Mahatinggi, iban ha pagbalik ku mari ha sus\u016bngun kakitaan niyu aku miyamagad ha lawm gabun.\u201d"
                            },
                            {
                                "text": " Na, magt\u016by g\u012brit sin Imam Dakula' in juba niya (sabab diyugalan tuud siya) ampa siya namung, laung niya, \u201cMayta' pa kitaniyu maglawag manga saksi'?"
                            },
                            {
                                "text": "Diyungug niyu na hayn-duun in bichara niya pangkal pa Tuhan. Na, ha pikil niyu unu in hukuman hibutang natu' kaniya?\u201d  Nagtaayun sila kat\u0101n sin mattan in dusa hi \u012asa iban subay siya patayun."
                            },
                            {
                                "text": " Na, pag'ubus magt\u016by piyagluraan sin kaibanan tau hi \u012asa. Tiyabunan nila in mata niya ubus ampa nila siya piyagsuntuk. \u201cNa,\u201d laung nila kan \u012asa, \u201ctukura bang hisiyu in simuntuk kaymu!\u201d Ubus diy\u0101 na siya sin manga jaga amu in naminasa da isab kaniya."
                            },
                            {
                                "text": "   Manjari, ha sa'bu hi Pitrus duun ha halaman b\u0101y sin Imam Dakula', n\u0101kawn in hambuuk babai daraakun sin Imam Dakula'."
                            },
                            {
                                "text": "Pagkita' niya kan Pitrus duun nagpaanag ha daig sin k\u0101yu, magt\u016by niya iyatud hi Pitrus ampa siya imiyan, laung niya, \u201cIn ikaw yan agad da isab kan \u012asa amu in tau Nasarit.\u201d"
                            },
                            {
                                "text": " Namaylu hi Pitrus, laung niya, \u201cInday kaymu. Di' ku kah\u0101tihan bang unu in piyagbichara mu yan.\u201d Ubus ampa siya min\u012bg, miyadtu pa labayan sin lawang sin halaman b\u0101y. Na, saruun-duun, timagauk na in manuk."
                            },
                            {
                                "text": " Sakali k\u012bta' na isab siya nagbalik sin babai daraakun. Laung sin babai ha manga tau nagtitindug duun, \u201cIn tau yan agad da isab kanila!\u201d"
                            },
                            {
                                "text": "Na, namaylu na isab hi Pitrus.  Bukun mawgay \u012byan hi Pitrus sin manga tau nagtitindug duun, laung nila, \u201cMattan tuud in ikaw yan agad kanila, sabab in ikaw yan tau Jalil da isab.\u201d"
                            },
                            {
                                "text": " Sagawa' nagsukna'-sukna' tuud hi Pitrus sin baran niya iban simapa siya, laung niya, \u201cBang m\u0101n aku pagmulkaan sin Tuhan bang puting in bayta' ku yan kaniyu. Di' ku tuud kaingatan in tau piyag'iyan niyu yan!\u201d"
                            },
                            {
                                "text": " Na, magt\u016by na isab timagauk in manuk usug. Hikaruwa na sin manuk timagauk. Na, pagdungug hi Pitrus, kiyatumtuman niya in bichara hi \u012asa, amu agi, \u201cHa di' pa tumagauk in manuk usug makaruwa, makat\u016b kaw umiyan sin in aku di' mu kaingatan.\u201d Na, nagtangis tuud siya, pagtumtum niya sin bichara hi \u012asa. "
                            }
                        ]
                    },
                    {
                        "verses": [
                            {
                                "text": "   Manjari, pagbulat mahinaat, in manga nakura' kaimaman nag'\u016bs-'\u016bs nagtipun iban sin manga nagtatau-maas sin hula' iban sin manga guru sin sara' agama iban na sin kat\u0101n nakura' Yahudi manghuhukum, ampa sila nag'isun sin hinangun nila. Kiyadinahan nila hi \u012asa ampa nila diy\u0101 madtu tiyukbal pa lawm lima hi Pilatu."
                            },
                            {
                                "text": "Na, iyasubu hi \u012asa kaagi hi Pilatu, laung niya, \u201cIkaw na ka in sultan sin manga Yahudi?\u201d  \u201cNa, biya' na sin kiyapamung mu,\u201d in sambung hi \u012asa."
                            },
                            {
                                "text": " Na, mataud in tiyuntut sin manga nakura' kaimaman kan \u012asa."
                            },
                            {
                                "text": "Hangkan, iyasubu na isab nagbalik hi \u012asa kaagi hi Pilatu, laung niya, \u201cWay ka hikaraawa mu ha manga bichara nila yan? Diyungug mu na in taud sin tiyuntut nila kaymu!\u201d"
                            },
                            {
                                "text": " Sagawa' wala' isab simambung hi \u012asa minsan hangka-kabtang. Na, landu' tuud nainu-inu hi Pilatu."
                            },
                            {
                                "text": "   Na, sakahaba' waktu sin Haylaya Paglappas dayn ha Kamatay, biya' sin pagkabiyaksahan hi Gubnul Pilatu, magpaguwa' siya hambuuk pilisu amu in kabayaan sin manga tau paguwaun."
                            },
                            {
                                "text": "Na, ha waktu yadtu awn hambuuk tau pagng\u0101nan hi Barabbas in najij\u012bl. In tau ini agad ha manga tau namunu' ha waktu sin pagpangatu nila ha parinta."
                            },
                            {
                                "text": "Manjari, nakapagtipun mayan in manga tau, nangayu' na sila kan Pilatu paguwaun in hambuuk pilisu biya' sin addat niya tahun-tahun."
                            },
                            {
                                "text": "Na, iyasubu hi Pilatu in manga tau, laung niya, \u201cNa, unu in kabayaan niyu? Puasun ku kaniyu in sultan sin manga Yahudi?\u201d"
                            },
                            {
                                "text": "Na, kiyaingatan hi Pilatu sin in manga nakura' kaimaman maabughu' kan \u012asa, hangkan tiyukbal nila hi \u012asa mawn kaniya."
                            },
                            {
                                "text": " Na, b\u012bcharahan sin manga nakura' kaimaman in manga tau mataud hipapangayu' paguwaun hi Barabbas, bukun hi \u012asa."
                            },
                            {
                                "text": "Siyambungan nagbalik hi Pilatu in manga tau, laung niya, \u201cNa, unu in kabayaan niyu hinangun ku ha tau amu in giyulal niyu sultan sin manga Yahudi?\u201d"
                            },
                            {
                                "text": " Imulak in manga tau, laung nila, \u201cPalansangan siya pa usuk!\u201d"
                            },
                            {
                                "text": " \u201cMayta', unu in dusa nahinang niya?\u201d laung hi Pilatu ha manga tau.  Sagawa' wala' siyambag sin manga tau in pangasubu niya. G\u0101m mayan nag'ulak makusug in manga tau, laung nila, \u201cPalansangan siya pa usuk!\u201d"
                            },
                            {
                                "text": " Na, hi Barabbas in piyaguwa' hi Pilatu sabab kabayaan niya sulutun in kabayaan sin manga tau. Ubus piyalubakan niya na hi \u012asa ampa niya tiyukbal pa manga sundalu hipapalansang pa usuk pagpatayan kaniya."
                            },
                            {
                                "text": "   Sakali diy\u0101 na sin manga sundalu hi \u012asa madtu pa lawm halaman b\u0101y dakula' piyaghuhulaan sin gubnul. Pag'ubus, t\u012bpun nila mawn in kat\u0101n sundalu hangka-panji ampa piyaglangugan sin manga sundalu hi \u012asa."
                            },
                            {
                                "text": "In\u012bgan nila in badju' hi \u012asa ampa nila siya siyulugan sin siub badju' taluk biya' lupa sin siub sin badju' sin sultan. Ubus ampa nila liyubid in sanga sin kahuy matunuk h\u012bnang biya' kuruna ampa nila siyangun pa \u016b hi \u012asa."
                            },
                            {
                                "text": "Ubus, ampa bahasa liyaggu' nila hi \u012asa, laung nila, \u201cMabuhay, in Sultan sin manga Yahudi!\u201d"
                            },
                            {
                                "text": "Liyubak nila hi \u012asa sin kahuy-kahuy ha \u016b iban piyagluraan nila siya. Pag'ubus, ampa sila simujud ha alupan hi \u012asa, bahasa nagpakita' sin pag'addat nila kaniya."
                            },
                            {
                                "text": "Na, naubus nila mayan piyaglangugan hi \u012asa, in\u012bgan nila na in siub badju' taluk dayn kan \u012asa, ampa nila siya siyulugan nagbalik sin badju' niya. Ubus diy\u0101 nila na siya pa guwa', madtu pa lugal paglansangan kaniya pa usuk."
                            },
                            {
                                "text": "   Manjari ha tudju nila madtu pa lugal pagpatayan, piyagb\u0101k nila in hambuuk tau pagng\u0101nan hi Simun, l\u016bd dayn ha gimba mawn pa d\u0101ira. Sakali liyugus sin manga sundalu hi Simun piyapagd\u0101 sin usuk paglansangan kan \u012asa. (In hi Simun ini tau dayn ha hula' Kirini. Siya in ama' hi Iskandal kay Rupus.)"
                            },
                            {
                                "text": "Diy\u0101 nila hi \u012asa madtu pa lugal pagtawagun Gulguta, (in maana niya kulakub \u016b)."
                            },
                            {
                                "text": "Pag'abut nila madtu, d\u012bhilan nila hi \u012asa sin tubig anggul (biya' tuba') liyalamuran sin ubat pagtawagun mira. Sagawa' di' minum hi \u012asa."
                            },
                            {
                                "text": "Na, hiyubuan nila in tamungun hi \u012asa, ubus ampa nila siya liyansang pa usuk. Ubus ampa nila piyagbahagian in tamungun hi \u012asa. Piyagkuut-kuutan nila bang unu in masuku' sin hambuuk pa hambuuk."
                            },
                            {
                                "text": "Lisag siyam sin mahinaat in kalansang kan \u012asa pa usuk."
                            },
                            {
                                "text": "Awn manga kabtangan siyulat amu agi, \u201cIn Sultan sin manga Yahudi.\u201d Amu yan in tuntut kaniya."
                            },
                            {
                                "text": "Na, awn da isab duwa mundu liyansang pa usuk diyungan kan \u012asa. In hambuuk liyansang ha usuk ha dapit pa tuu hi \u012asa, h\u0101ti in hangka-tau ha dapit pa lawa."
                            },
                            {
                                "text": "Na, naagad tuud in kiyasulat ha lawm Kitab, amu agi, \u201c\u012atung siya agad ha manga tau mang\u012b'.\u201d"
                            },
                            {
                                "text": " Na, in manga tau maglalabay, pagkita' nila kan \u012asa, mag'ilung-ilung sadja sin \u016b nila (tanda' sin pangudju'-ngudju' nila kaniya) iban liyagi'-lagi' nila hi \u012asa. Laung nila, \u201cAha, na, in bayta' mu malubu mu in B\u0101y sin Tuhan ubus mapatindug mu magbalik ha lawm t\u016by adlaw."
                            },
                            {
                                "text": "Na, tabanga na in baran mu, naug na kaw dayn ha taas sin usuk yan!\u201d"
                            },
                            {
                                "text": " Damikkiyan, piyaglagi'-lagi' da isab hi \u012asa kaagi sin manga nakura' kaimaman iban sin manga guru sin sara' agama. Laung sin pakaniya-pakaniya, \u201cNatabang niya in tau dugaing dayn ha kamulahan, sagawa' in baran niya di' niya matabang."
                            },
                            {
                                "text": "Na, in Almasi amu in sultan sin bangsa Israil, subay makanaug dayn ha usuk yan bihaun ampa kami magparachaya kaniya!\u201d  Damikkiyan, in duwa mundu amu in liyansang da isab pa usuk duun ha daig hi \u012asa, nanglagi'-lagi' da isab kaniya."
                            },
                            {
                                "text": "   Manjari, naabut mayan ugtu suga nanigidlum na in katilibut sin hula' sampay naabut lisag t\u016b sin mahapun."
                            },
                            {
                                "text": "Na, pag'abut mayan manga lisag t\u016b sin mahapun nagsuwara matanug hi \u012asa, laung niya, \u201cIluy iluy, lama sabaktani?\u201d In h\u0101ti niya, \u201c\u016a Tuhan ku, mayta' mu aku piyas\u0101ran?\u201d"
                            },
                            {
                                "text": " Na, pagdungug sin manga kaibanan tau nagtitindug duun nas\u0101' in pangdungug nila. Laung nila, \u201cNa, taynghug kamu! Tiyawag niya hi Ilyas!\u201d"
                            },
                            {
                                "text": "Sakali dimagan in hambuuk tau kimawa' luppus ampa niya hiya'gum pa tubig anggul (biya' tuba'). Pag'ubus, ampa niya biyutang in luppus pa duhul sin kahuy-kahuy ampa niya diyuhal piyasupsup kan \u012asa iban laung niya, \u201cTagad kamu! Kitaun natu' bang siya tabangun hi Ilyas panaugun dayn ha taas usuk yan!\u201d"
                            },
                            {
                                "text": " Na, nagsuwara matanug hi \u012asa, ubus ampa miyugtu' in napas niya."
                            },
                            {
                                "text": " Pagbugtu' na mayan sin napas niya, magt\u016by nagisi' nagduwa dayn ha taas pa duhul in kurtina marakmul didtu ha lawm B\u0101y sin Tuhan."
                            },
                            {
                                "text": "Na, awn hambuuk kapitan in nagtitindug duun ha alupan sin usuk piyaglansangan kan \u012asa, in nakakita' sin kat\u0101n naawn ha pagbugtu' sin napas hi \u012asa. Laung niya, \u201cTantu na tuud sin in tau ini amuna in Anak Tuhan!\u201d"
                            },
                            {
                                "text": " Na, awn isab manga babai duun nagkikita' dayn ha kalayuan. Miyamagad ha manga kababaihan ini hinda Mariyam amu in babai dayn ha d\u0101ira Magdala, hi Salumi iban hi Mariyam, amu in ina' hi Jusis kay Ya'kub amu in kabungsuhan."
                            },
                            {
                                "text": "In manga babai ini miyagad iban nagpalihala' kan \u012asa sin duun pa siya ha Jalil. Mataud da isab kaibanan babai duun in miyagad kan \u012asa mawn pa Awrusalam."
                            },
                            {
                                "text": "   Manjari, himapun mayan tuud dimatung na hi Yusup amu in tau dayn ha d\u0101ira Arimati. In siya ini hambuuk kunsiyal sin agama Yahudi piyag'aaddatan, amu in timatagad da isab sin waktu tumindug in pamarinta sin Tuhan. Pagga pagkikinsumun na in adlaw Sabtu', amu in adlaw paghali-hali iban pagpudji pa Tuhan, h\u0101ti niya waktu na sin pagsaddiya, timawakkal hi Yusup miyadtu kan Pilatu nangayu' sin bangkay hi \u012asa."
                            },
                            {
                                "text": "   Manjari, himapun mayan tuud dimatung na hi Yusup amu in tau dayn ha d\u0101ira Arimati. In siya ini hambuuk kunsiyal sin agama Yahudi piyag'aaddatan, amu in timatagad da isab sin waktu tumindug in pamarinta sin Tuhan. Pagga pagkikinsumun na in adlaw Sabtu', amu in adlaw paghali-hali iban pagpudji pa Tuhan, h\u0101ti niya waktu na sin pagsaddiya, timawakkal hi Yusup miyadtu kan Pilatu nangayu' sin bangkay hi \u012asa."
                            },
                            {
                                "text": "Na, nainu-inu hi Pilatu pagdungug niya sin miyatay na hi \u012asa. Tiyawag niya in hambuuk kapitan ampa niya iyasubu bang malugay na miyatay hi \u012asa."
                            },
                            {
                                "text": "Na, pagdungug niya dayn ha kapitan, sin patay na hi \u012asa, tiyugutan niya na hi Yusup kumawa' sin bangkay hi \u012asa."
                            },
                            {
                                "text": "Na, miyadtu na hi Yusup nam\u012b kuku puti' marayaw, ubus ampa siya miyadtu kimawa' sin bangkay hi \u012asa. Siyaput niya in bangkay, ampa niya biyutang pa lawm kubul amu in batu dakula' liyungagan h\u012bnang biya' lupa sungab batu. Pag'ubus ampa niya giyulung in hambuuk batu piyagtambul sin s\u016bran pa lawm kubul."
                            },
                            {
                                "text": "Hi Mariyam amu in babai dayn ha Magdala iban hi Mariyam amu in ina' hi Jusis duun nagkikita' sin pagkubul kan \u012asa. K\u012bta' nila in pagbutang kan \u012asa pa lawm kubul. "
                            }
                        ]
                    },
                    {
                        "verses": [
                            {
                                "text": "   Manjari, pagga sin limabay na in adlaw paghali-hali iban pagpudji pa Tuhan, hi Mariyam, amu in babai dayn ha Magdala, hi Salumi, iban hi Mariyam, amu in ina' hi Ya'kub, nam\u012b panyap mahamut hipagbutang ha patay bat nila kabutangan in bangkay hi \u012asa."
                            },
                            {
                                "text": "Na, pagbulat mahinaat sin adlaw Ahad, subu-subu pa tuud miyadtu na sila pa kubul."
                            },
                            {
                                "text": "Ha sa'bu nila ha d\u0101n, piyagbicharahan nila bang hisiyu in makagulung kanila sin batu tambul sin s\u016bran pa lawm kubul sabab in batu dakula' tuud. Sagawa' pagdatung nila madtu, k\u012bta' nila na\u012bg na in batu, nagulung na na\u012bg dayn ha s\u016bran pa lawm kubul."
                            },
                            {
                                "text": "Ha sa'bu nila ha d\u0101n, piyagbicharahan nila bang hisiyu in makagulung kanila sin batu tambul sin s\u016bran pa lawm kubul sabab in batu dakula' tuud. Sagawa' pagdatung nila madtu, k\u012bta' nila na\u012bg na in batu, nagulung na na\u012bg dayn ha s\u016bran pa lawm kubul."
                            },
                            {
                                "text": "Na, sim\u016bd sila pa lawm kubul. Pags\u016bd nila, k\u012bta' nila in hambuuk usug bata' ba'gu nagjujuba puti', duun naglilingkud ha dapit pa tuu. Na, nahaylan tuud sila."
                            },
                            {
                                "text": " \u201cAyaw kamu mahaylan,\u201d laung sin tau kanila. \u201cKaingatan ku naglawag kamu kan \u012asa, tau dayn ha Nasarit, amu in liyansang pa usuk. Wayruun na siya d\u012b. Nabuhi' na siya nagbalik! Kitaa niyu in lugal bakas piyagbutangan kaniya."
                            },
                            {
                                "text": "Na, kadtu na kamu, baytai niyu in manga mulid niya, awla-awla na hi Pitrus, sin muna na hi \u012asa dayn kanila madtu pa Jalil. Didtu nila siya kakitaan biya' sin kiyabayta' niya kanila.\u201d"
                            },
                            {
                                "text": " Na, gimuwa' na sila dayn ha lawm kubul ampa sila dimagan, sabab namidpid tuud sila sin buga'. Wala' sila nagbichara unu-unu minsan ha hisiyu tau sabab miyuga' sila."
                            },
                            {
                                "text": "   Manjari, nabuhi' mayan hi \u012asa nagbalik dayn ha kamatay, subu-subu pa tuud sin adlaw Ahad, nagpanyata' siya muna mawn kan Mariyam, amu in babai dayn ha Magdala. In hi Mariyam ini bakas kiyapaguwaan hi \u012asa pitu saytan dayn ha lawm baran niya."
                            },
                            {
                                "text": "Na, miyadtu siya namayta' ha manga pan\u0101iban hi \u012asa. Didtu sila nagdurukka iban nagtatangis."
                            },
                            {
                                "text": "Pagdungug nila sin bichara niya sin in hi \u012asa buhi' iban k\u012bta' niya tuud sin duwa mata niya, wala' sila nagkahagad kaniya."
                            },
                            {
                                "text": "   Pag'ubus yadtu nagpanyata' isab hi \u012asa ha duwa mulid niya ha sa'bu sin duwangka-tau harap pa gimba. Dugaing isab in hantang sin pagpanyata' niya."
                            },
                            {
                                "text": "Na, nagbalik in duwangka-tau namayta' ha manga pan\u0101iban nila, sagawa' wala' sila nagkahagad."
                            },
                            {
                                "text": "   Na, mahuli dayn duun nagpanyata' da isab hi \u012asa ha hangpu' tag'isa mulid niya ha sa'bu nila nagkakaun. Piyag'amahan hi \u012asa in manga mulid niya sabab di' sila magparachaya iban di' tuud sila magkahagad ha bayta' sin manga tau nakakita' sin in siya buhi'."
                            },
                            {
                                "text": "Laung niya kanila, \u201cKadtu kamu pa kahula'-hulaan ha katilingkal sin dunya magpamahalayak sin Bayta' Marayaw pa m\u0101nusiya' kat\u0101n."
                            },
                            {
                                "text": "Hisiyu-siyu in magparachaya iban magpaligu' tanda' sin pagparachaya niya k\u0101ku', malappas siya. Sa' hisiyu-siyu in di' magparachaya kugdanan siya sin hukuman sin Tuhan."
                            },
                            {
                                "text": "Iban awn tanda' kakitaan ha manga tau magparachaya k\u0101ku', karna' in sila yan dayn ha kusug sin ng\u0101n ku, makapaguwa' sila manga saytan dayn ha lawm baran sin tau iban makabichara sila sin manga bahasa di' nila kaingatan."
                            },
                            {
                                "text": "Bang sila makakamput manga h\u0101s atawa makainum sila lassun, di' sila maunu. Hibutang nila in lima nila ha nasasakit, na kaulian in nasasakit.\u201d"
                            },
                            {
                                "text": "   Pag'ubus hi Panghu' \u012asa nagbichara kanila, naangkat na siya pa taas langit pa lawm surga' ampa siya limingkud ha dapit pa tuu sin Tuhan, amu in tungud tiyataw' ha makawasa."
                            },
                            {
                                "text": "Na, miyadtu na pa kahula'-hulaan in manga mulid hi \u012asa nagpamahalayak sin Bayta' Marayaw pasal sin pamarinta sin Tuhan. Tiyabangan sila sin Panghu' sin hinang nila iban tiyabangan niya sila nagpakita' sin manga tanda' sin in piyagpamahalayak nila bunnal tuud.  "
                            }
                        ]
                    }
                ]
            },
            {
                "names": [
                    "Luke"
                ],
                "usfm_id": "LUK",
                "abbreviation": "Luke",
                "chapters": [
                    {
                        "verses": [
                            {
                                "text": "  Alamat ini sulat naug dayn kan Lukas mawn kan Tiyupilas. Kaingatan mu mataud tau in bakas nagsulat sin manga pakaradjaan pasal sin Almasi amu in naawn ha masa natu'."
                            },
                            {
                                "text": "Siyulat nila in manga pakaradjaan biyayta' k\u0101tu'niyu sin manga tau nakakita' sin manga pakaradjaan ini dayn ha panagnaan, amu in manga tau nagpamahalayak sin bayta' dayn ha Tuhan."
                            },
                            {
                                "text": "Na, hangkan, Tuwan, pagga napariksa' ku tuud marayaw in kat\u0101n pakaradjaan ini dayn ha panagnaan, napikil ku marayaw hisulat ku, tagid'irun kaymu in manga pakaradjaan ini,"
                            },
                            {
                                "text": "ha supaya mu kaingatan sin tantu tuud in kasabunnalan sin manga kat\u0101n kiyahindu' kaymu."
                            },
                            {
                                "text": "  Manjari ha waktu hi Hirud in nagsusultan ha hula' Yahudiya, awn hambuuk imam pagng\u0101nan Jakariyas. In siya ini agad ha tumpuk sin manga imam agad kan Imam Abiyas. In ng\u0101n sin asawa niya hi Hashiba, hambuuk da isab panubu' hi Imam Harun."
                            },
                            {
                                "text": "Kiyasulutan tuud in Tuhan ha duwa magtiyaun ini. Iyaagad nila tuud in kat\u0101n sara' iban daakan sin Tuhan."
                            },
                            {
                                "text": "Sagawa' wayruun anak nila sabab in hi Hashiba di' makaanak, ampa in siya iban hi Jakariyas maas na tuud."
                            },
                            {
                                "text": " Sakali hambuuk adlaw duun hi Jakariyas ha B\u0101y sin Tuhan naghihinang, karna' naabut na in waktu sumubli siya sin hinang duun."
                            },
                            {
                                "text": "Biya' sin pagkabiyaksahan sin manga kaimaman pagkuut-kuutan nila bang hisiyu in magtugtug kamanyan ha lawm B\u0101y sin Tuhan. Na, hi Jakariyas in nap\u012b', hangkan siya in sim\u016bd pa lawm sin bilik suchi."
                            },
                            {
                                "text": "Ha waktu sin pagpaasu kamanyan, in manga tau mataud duun ha guwa' nangangarap pa Tuhan."
                            },
                            {
                                "text": " Sakali awn hambuuk mal\u0101ikat naraak sin Tuhan nagpanyata' mawn kan Jakariyas. Duun timitindug in mal\u0101ikat ha dapit pa tuu sin pagtutugtugan kamanyan."
                            },
                            {
                                "text": "Pagkita' hi Jakariyas ha mal\u0101ikat kiyublaan iban miyuga' siya."
                            },
                            {
                                "text": "Sagawa' laung sin mal\u0101ikat kaniya, \u201cAyaw kaw mabuga', Jakariyas! Karna' in aku ini miyari mamayta' kaymu sin hirihil na sin Tuhan kaymu in piyangayu' mu kaniya. In asawa mu hi Hashiba makaanak na. Mag'anak siya usug iban subay mu ng\u0101nan Yahiya in anak mu."
                            },
                            {
                                "text": "Magk\u016bg-kuyag tuud kamu iban mataud tau in kumuyag bang siya hipag'anak na!"
                            },
                            {
                                "text": "Mahinang siya hambuuk tau dakula' tuud in kalagguan pa Tuhan. Subay siya di' minum sin unu-unu na makahilu. Pagbugsak nam\u0101n kaniya pa sik\u0101n magt\u016by siya h\u016bpun sin R\u016b sin Tuhan."
                            },
                            {
                                "text": "Mataud tau bangsa Israil in mar\u0101 niya magpabuntul sin atay nila tudju pa Tuhan, Panghu' nila."
                            },
                            {
                                "text": "Hiyuh\u016bp siya sin R\u016b sin Tuhan iban mabarakat siya biya' kan Nabi Ilyas. Muna siya dayn ha Panghu' bat niya mapasakap in manga tau sin pagdatung sin Panghu'. Papagsulutun niya magbalik in manga magtalianak amu in nagkakaniya-kaniya. Pabuntulun niya in pikilan sin manga tau, amu in di' magkahagad sin daakan, paagarun ha pikilan sin tau mabuntul.\u201d"
                            },
                            {
                                "text": " Laung hi Jakariyas ha mal\u0101ikat, \u201cBiya' diin in kaingat ku bang bunnal in bayta' mu yan? In aku ini maas na iban in asawa ku maas na da isab.\u201d"
                            },
                            {
                                "text": " In sambung sin mal\u0101ikat, \u201cIn aku ini hi Jibril. Aku in timitindug ha haddarat sin Tuhan, amu in nagdaak k\u0101ku' magbichara kaymu iban mamayta' kaymu sin bayta' marayaw yan."
                            },
                            {
                                "text": "Sagawa' in ikaw yan wala' nagkahagad sin am\u0101nat piyasampay ku kaymu amu in kakitaan mu da in kasabunnalan bang maabut na in waktu kiyaganta'. Hangkan di' kaw makabichara sampay maabut in waktu magmakbul na in manga kiyabayta' ku yan kaymu.\u201d"
                            },
                            {
                                "text": " Manjari in manga tau nagtatagad duun kan Jakariyas nainu-inu bang mayta' siya liyugayan ha lawm sin B\u0101y sin Tuhan."
                            },
                            {
                                "text": "Sakali pagguwa' niya di' na siya makabichara ha manga tau. Hangkan kiyapasihatan nila na sin awn mahal-mahal kiyakitaan hi Jakariyas ha lawm sin B\u0101y sin Tuhan. Pagga siya di' na makabichara, nagsinyal na sadja siya kanila."
                            },
                            {
                                "text": " Pagga naubus na in hinang niya ha B\u0101y sin Tuhan, minuwi' na hi Jakariyas pa b\u0101y niya."
                            },
                            {
                                "text": "Bukun malugay in asawa niya hi Hashiba nagburus na, iban ha lawm lima bulan wala' siya nag'\u012bg dayn ha lawm b\u0101y."
                            },
                            {
                                "text": "Laung niya, \u201cNa tiyabang da tuud isab aku sin Tuhan. Piyapasan niya na in kasipugan ku!\u201d"
                            },
                            {
                                "text": "  Sakali naabut mayan unum bulan in pagburus hi Hashiba, diyaak na isab sin Tuhan in mal\u0101ikat Jibril madtu pa kawman Nasarit ha hula' Jalil."
                            },
                            {
                                "text": "Piyakadtu siya magsampay sin am\u0101nat pa hambuuk budjang amu in nagtutunang iban sin hambuuk usug pagng\u0101nan hi Yusup. Hi Yusup ini hambuuk panubu' hi Sultan Daud, (amu in bakas sultan sin manga tau Israil.) In ng\u0101n sin budjang ini hi Mariyam."
                            },
                            {
                                "text": "Na, miyawn na in mal\u0101ikat kaniya ampa namichara, laung niya, \u201cPagk\u016bg-kuyag kaw, Inda'! In ikaw yan nap\u012b' sin Tuhan iban malaggu' tuud in karayawan d\u012bhil niya kaymu!\u201d"
                            },
                            {
                                "text": " Na, pagdungug hi Mariyam sin lapal-kabtangan sin mal\u0101ikat, nasusa tuud siya iban nainu-inu siya bang unu in h\u0101ti sin lapal-kabtangan niya."
                            },
                            {
                                "text": "Laung sin mal\u0101ikat kaniya, \u201cAyaw kaw mabuga', Mariyam. In Tuhan kiyasulutan kaymu."
                            },
                            {
                                "text": "In ikaw yan maburus iban mag'anak kaw bata'-bata' usug. Subay mu siya ng\u0101nan hi \u012asa."
                            },
                            {
                                "text": "Dakula' in kalagguan iban kawasa niya iban siya in gulalun Anak sin Tuhan Mahatinggi. Dihilan siya sin Tuhan Allah kawasa magbaya' ha manga tau, biya' kan Daud, amu in nanubu' ha kamaasan niya iban nagsultan ha bangsa Israil."
                            },
                            {
                                "text": "Siya in magbaya' kasaumulan ha manga panubu' hi Ya'kub, iban wayruun kahinapusan sin kawasa niya!\u201d"
                            },
                            {
                                "text": " Simambung hi Mariyam ha mal\u0101ikat, laung niya, \u201cBiya' diin in kaburus k\u0101ku' sin masi pa aku budjang?\u201d"
                            },
                            {
                                "text": " In sambung sin mal\u0101ikat, \u201cH\u016bpun kaw sin R\u016b sin Tuhan, iban tulunan kaw sin kudarat sin Tuhan Mahatinggi. Hangkan dayn ha sabab ini in bata' hipag'anak mu mahasuchi iban siya in gulalun Anak sin Tuhan."
                            },
                            {
                                "text": "Ingat kaw, in kampung mu hi Hashiba, amu in piyag'iyan di' makaanak, burus na unum bulan bihaun, minsan siya maas na."
                            },
                            {
                                "text": "Karna' wayruun mahunit ha Tuhan.\u201d"
                            },
                            {
                                "text": " Laung hi Mariyam, \u201cIn aku ini \u012bpun sin Tuhan iban taymaun ku in unu-unu kiyahandak k\u0101ku' sin Tuhan. Bang mayan isab maagad in kiyabayta' mu k\u0101ku'.\u201d Na, pag'ubus min\u012bg na in mal\u0101ikat."
                            },
                            {
                                "text": "  Na, bukun malugay nagsakap hi Mariyam ampa siya nag'\u016bs-'\u016bs miyadtu pa gimba pa hambuuk kawman ha hula' mab\u016bd ha Yahudiya."
                            },
                            {
                                "text": "Miyadtu siya pa b\u0101y hi Jakariyas. Pagdatung niya, s\u012byum niya hi Hashiba."
                            },
                            {
                                "text": "Sakali, pagdungug hi Hashiba sin kabtangan hi Mariyam, himibal in bata'-bata' ha lawm tiyan hi Hashiba. In hi Hashiba hiyuh\u016bp sin R\u016b sin Tuhan."
                            },
                            {
                                "text": "Namichara matanug hi Hashiba, laung niya, \u201cIkaw tuud in kiyaanugharaan dayn ha kat\u0101n babai iban iyanugharaan da isab in bata'-bata' hipag'anak mu!"
                            },
                            {
                                "text": "Mayta' baha' aku d\u012bhilan sin kalagguan ini, bisitahun sin ina' sin Panghu' ku?"
                            },
                            {
                                "text": "Amu sadja pikila, pagdungug ku na mayan sin manga kabtangan mu k\u0101ku', nagt\u016by himibal in bata'-bata' ha lawm tiyan ku sabab sin kakuyagan niya."
                            },
                            {
                                "text": "Landu' in kakuyagan mu sabab nagkahagad kaw sin mabunnal iban maagad da in janji' kaymu sin Tuhan.\u201d"
                            },
                            {
                                "text": "  Manjari nagbichara hi Mariyam laung niya, \u201cPiyupudji ku tuud in Tuhan ha lawm atay ku,"
                            },
                            {
                                "text": "Makuyag in ginhawa-baran ku pasal sin Tuhan, Manglalappas k\u0101ku',"
                            },
                            {
                                "text": "karna' tiyumtum niya aku amu in hambuuk \u012bpun niya mababa' atay! Na, dayn ha bihaun in aku tawagun na sin manga tau kat\u0101n babai kiyasukuan karayawan."
                            },
                            {
                                "text": "sabab sin pakaradjaan makainu-inu kimugdan k\u0101ku' amu in piyaawn sin Tuhan Mahatinggi. In siya mahasuchi."
                            },
                            {
                                "text": "Bayng'ulungun siya ha kat\u0101n nagmamabuga' kaniya dayn ha awal jaman sampay pa huling bata'."
                            },
                            {
                                "text": "Piyakita' niya in kusug sin kawasa niya dayn ha manga hinang niya. Piyulak-palik niya in manga tau abbuhan amu in nagpipikil sin mataas sila."
                            },
                            {
                                "text": "In\u012bgan niya kawasa in manga sultan, iban piyataas niya in manga tau mababa' amu in way kawasa."
                            },
                            {
                                "text": "Diy\u016blan niya in manga hikarayaw sin manga tau mabaya' tuud magad sin kabayaan niya, sagawa' wala' niya diy\u016blan in kabayaan sin manga dayahan."
                            },
                            {
                                "text": "Iyagad niya in janji' niya ha manga kamaasan natu'. Tiyabang niya in manga \u012bpun niya amu in panubu' hi Israil."
                            },
                            {
                                "text": "Tiyumtum niya in janji' niya kan Ibrahim, iban sin kat\u0101n panubu' niya sin kaulungan niya sila kasaumulan.\u201d"
                            },
                            {
                                "text": " Na, dimuun hi Mariyam kan Hashiba awn manga t\u016b bulan ampa siya minuwi'."
                            },
                            {
                                "text": "  Manjari, naabut na in waktu pag'anak hi Hashiba. Nag'anak siya bata'-bata' usug."
                            },
                            {
                                "text": "Nagk\u016bg-kuyag tuud kat\u0101n in manga pangdaig b\u0101y iban kampung hi Hashiba, pagdungug nila sin karayawan d\u012bhil sin Tuhan kaniya."
                            },
                            {
                                "text": " Na, pagga naabut na walu adlaw dayn ha kapag'anak ha bata'-bata', miyawn na sila himadil sin pag'islam ha bata'-bata'. Ambaya' nila ng\u0101nan Jakariyas in bata'-bata', hisangay ha ng\u0101n sin ama'."
                            },
                            {
                                "text": "Sagawa' laung sin ina', \u201cAyaw! Subay Yahiya in hing\u0101n kaniya.\u201d"
                            },
                            {
                                "text": " Laung nila kaniya, \u201cSagawa' wayruun kampung mu in taga ng\u0101n biya' ha yan!\u201d"
                            },
                            {
                                "text": "Sakali nagsinyal na sila ha ama', iyasubu bang unu in kabayaan niya hing\u0101n ha bata'-bata'."
                            },
                            {
                                "text": " Siminyal hi Jakariyas nangayu' pagsulatan, ampa niya siyulat, \u201cIn ng\u0101n niya, hi Yahiya.\u201d Na, kiyublaan tuud sila kat\u0101n!"
                            },
                            {
                                "text": "Sakali saruun-duun nakabichara na nagbalik hi Jakariyas iban nagkabtangan na siya sin pamudji pa Tuhan."
                            },
                            {
                                "text": "Na, miyuga' tuud in manga tau pangdaig b\u0101y nila, iban simaplag na in suysuy pa kat\u0101n kagimbahan mab\u016bd sin hula' Yahudiya."
                            },
                            {
                                "text": "In kat\u0101n tau nakarungug sin suysuy nangannal-ngannal na. Laung nila, \u201cUnu baha' in kas\u016bngan sin bata'-bata' yan?\u201d Karna' mattan na tuud sin yan in kawasa sin Tuhan ha bata'-bata' yan."
                            },
                            {
                                "text": "  Sakali hi Jakariyas, ama' hi Yahiya, hiy\u016bp sin R\u016b sin Tuhan, ampa siya nagbichara pamudji pa Tuhan iban sin pakaradjaan maawn ha sus\u016bngun pasal hi Yahiya. Laung niya,"
                            },
                            {
                                "text": "\u201cPudjihun natu' in Panghu', Tuhan sin bangsa Israil, sabab pagkita' niya sin kah\u0101lan sin manga tau suku' niya, tiyabang niya sila bat sila mapuas dayn ha manga dusa nila."
                            },
                            {
                                "text": "Par\u0101han niya kitaniyu hambuuk Manglalappas makawasa. Hambuuk siya panubu' hi Daud, \u012bpun sin Tuhan."
                            },
                            {
                                "text": "Piyasampay sin manga kanabihan suchi sin jaman nakauna in janji' niya k\u0101tu'niyu,"
                            },
                            {
                                "text": "sin lappasun niya kitaniyu dayn ha manga banta taniyu, iban dayn ha kawasa sin manga kat\u0101n marugal k\u0101tu'niyu."
                            },
                            {
                                "text": "Biya' na sin kiyajanji' niya hipakita' niya in ulung niya ha manga kamaasan natu' iban tumtumun niya in paljanjian di' magbaluba, amu in kiyajanji' niya kanila."
                            },
                            {
                                "text": "Siyapahan niya in janji' niya kan Ibrahim amu in nanubu' ha kamaasan taniyu, sin lappasun niya kitaniyu dayn ha manga banta taniyu, ampa kitaniyu makahinang sin daakan sin Tuhan ha wayruun buga' taniyu,"
                            },
                            {
                                "text": "Siyapahan niya in janji' niya kan Ibrahim amu in nanubu' ha kamaasan taniyu, sin lappasun niya kitaniyu dayn ha manga banta taniyu, ampa kitaniyu makahinang sin daakan sin Tuhan ha wayruun buga' taniyu,"
                            },
                            {
                                "text": "ha supaya ha salugay taniyu buhi', suchi in lawm atay taniyu iban mabuntul in kawl-piil taniyu huminang sin daakan sin Tuhan."
                            },
                            {
                                "text": "In ikaw, Utu', gulalun hambuuk nabi sin Tuhan Mahatinggi. Muna kaw dayn ha Panghu' magsakap sin labayan niya."
                            },
                            {
                                "text": "Ikaw in mamayta' ha manga tau suku' niya sin malappas sila, bang sila mangayu' kaampunan sin manga dusa nila."
                            },
                            {
                                "text": "In Tuhan natu' bayng'ulungun iban makasi-malasa. Pakariun niya mari k\u0101tu'niyu in kasawahan dayn ha surga' amu in makarihil kalappasan k\u0101tu'niyu,"
                            },
                            {
                                "text": "iban sumilak in kasawahan yan pa kat\u0101n ha lawm katigidluman, amu in manga tau mabuga' mapatay, iban manghindu' k\u0101tu'niyu sin d\u0101n pa kasannyangan.\u201d"
                            },
                            {
                                "text": " Na, simulig na in bata'-bata' iban sim\u016bng na in pamikil niya. Duun siya naghula' ha hula' paslangan mahunit paghulaan sampay naabut na in waktu gimuwa' na siya pa mayran magnas\u012bhat ha manga tau Israil. "
                            }
                        ]
                    },
                    {
                        "verses": [
                            {
                                "text": "   Manjari ha masa yadtu hi Agustus, amu in Sultan sin hula' R\u016bm, nag'uldin sin subay in tau kat\u0101n ha kahula'-hulaan, amu in ha babaan sin pamarinta sin hula' R\u016bm, magpalista sin ng\u0101n nila."
                            },
                            {
                                "text": "Na, amu ini in tagnaan sin pagpalista sin manga ng\u0101n ha waktu hi Kirini in gubnul ha hula' Siriya."
                            },
                            {
                                "text": "Na, in tau kat\u0101n pakaniya-pakaniya miyadtu na pa hula' amu in luggiya' hulaan sin tau nanubu' kanila, nagpasulat sin ng\u0101n nila."
                            },
                            {
                                "text": " Na, in hi Yusup timukad dayn ha kawman Nasarit, ha hula' Jalil. Miyadtu siya pa kawman Baytlaham, ha Yahudiya, amu in hula' kiyapag'anakan kan Sultan Daud. Miyadtu hi Yusup sabab in siya hambuuk panubu' hi Daud."
                            },
                            {
                                "text": "Miyadtu siya nag'agad iban sin tunang niya hi Mariyam nagpasulat sin ng\u0101n nila. Na, in hi Mariyam burus na,"
                            },
                            {
                                "text": "iban ha sa'bu nila duun ha Baytlaham miyabut na in waktu sin pag'anak niya."
                            },
                            {
                                "text": "Nag'anak siya hambuuk bata'-bata' usug, amu in panganay niya. S\u012buban niya in bata'-bata' ampa niya piyakulang ha lawm tuung pagbubutangan kakaun sin manga hayup, sabab wayruun na lugal kabutangan nila ha manga b\u0101y paghahantian didtu."
                            },
                            {
                                "text": "  Na, sin d\u016bm yadtu awn manga mag'iipat bili-bili duun ha lugal pag'iipatan hayup sin Baytlaham, in nagjajaga sin buyanan bili-bili nila."
                            },
                            {
                                "text": "Sakali awn hambuuk mal\u0101ikat diyaak sin Tuhan nagpanyata' mawn kanila. Kiyasawahan sila sin sahaya sin Tuhan. Landu' tuud sila miyuga',"
                            },
                            {
                                "text": "sagawa' laung sin mal\u0101ikat kanila, \u201cAyaw kamu mabuga'! Miyari aku nagd\u0101 sin bayta' marayaw kaniyu, amu in makarihil kakuyagan dakula' ha tau kat\u0101n."
                            },
                            {
                                "text": "Ha adlaw ini duun ha luggiya' kawman hi Daud, piyag'anak in Manglalappas kaniyu. Siya in Almasi amu in Panghu'!"
                            },
                            {
                                "text": "Na, ini in tanda' sin kasabunnalan sin bayta' yan, kabaakan niyu in bata'-bata' piyuputus sin lampin duun nagkukulang ha lawm tuung pagkakaunan sin manga hayup.\u201d"
                            },
                            {
                                "text": " Sakali nagtagha' awn salaksa' mal\u0101ikat dayn ha surga' in nagpanyata' mawn miyagad ha mal\u0101ikat yaun nagpudji pa Tuhan. Amu agi nila,"
                            },
                            {
                                "text": "\u201cPudjihun natu' in Tuhan ha surga' iban awn na kasannyangan sin manga tau ha dunya, amu in sasuku' sin makasulut kaniya!\u201d"
                            },
                            {
                                "text": " Na, nagbalik mayan in manga mal\u0101ikat pa surga', laung sin manga mag'iipat bili-bili pakaniya-pakaniya, \u201cS\u016bng kitaniyu pa Baytlaham nyumata' sin pakaradjaan naawn amu in biyayta' k\u0101tu'niyu sin Panghu' natu'.\u201d"
                            },
                            {
                                "text": " Na, miyadtu na sila nag'\u016bs-'\u016bs. Kiyabaakan nila hi Mariyam kay Yusup iban k\u012bta' nila in bata'-bata' nagkukulang duun ha lawm tuung pagkakaunan sin manga hayup."
                            },
                            {
                                "text": "Pagkita' nila mayan ha bata'-bata', biyayta' nila na in bayta' sin mal\u0101ikat pasal sin bata'-bata'."
                            },
                            {
                                "text": "Na, nahaylan tuud in kat\u0101n nakarungug sin bayta' sin manga mag'iipat bili-bili."
                            },
                            {
                                "text": "Tiyutumtum hi Mariyam in kat\u0101n k\u012bta' iban diyungug niya pasal sin anak niya, iban kiyakannal-kannal niya ha lawm atay niya."
                            },
                            {
                                "text": "Na, nagbalik na in manga mag'iipat bili-bili pa lugal nila ampa nila liyaggu' iban piyudji in Tuhan, sabab sin kat\u0101n diyungug iban k\u012bta' nila. Nagkugdan tuud in kiyabayta' kanila sin mal\u0101ikat iban sin k\u012bta' nila."
                            },
                            {
                                "text": "  Manjari, naabut mayan walu adlaw ha guwa' in bata'-bata', piyaislam na iban ngiy\u0101nan nila na siya hi \u012asa, sabab amu yan in ng\u0101n hipang\u0101n kaniya sin mal\u0101ikat ha wala' pa siya piyagburus."
                            },
                            {
                                "text": "  Sakali naabut na in adlaw natapus na hi Mariyam dayn ha pag'anakan, miyadtu siya kay Yusup pa B\u0101y sin Tuhan ha Awrusalam naghinang sin pakaradjaan pagsuchi sin babai natapus na dayn ha pag'anakan, sabab amu yan in sara' daakan sin Tuhan piyanaug dayn kan Musa. Diy\u0101 nila da isab in bata'-bata' ha supaya hikaungsud pa Tuhan,"
                            },
                            {
                                "text": "sabab kiyasulat in sara' daakan sin Tuhan, amu agi, \u201cIn kat\u0101n anak usug panganay subay hiungsud pa Tuhan.\u201d"
                            },
                            {
                                "text": "Dimihil da isab sila piyagkulbanan biya' sin kiyabayta' sin sara' daakan sin Tuhan sin subay mag'ungsud pagkukulbanan duwa m\u0101pati atawa duwa assang asibi' pa."
                            },
                            {
                                "text": " Na, ha waktu yadtu awn hambuuk tau pagng\u0101nan hi Simiyun duun naghuhula' ha Awrusalam. In siya ini hambuuk tau mabuntul iban nagtataat tuud pa Tuhan. Nagtatagad siya sin waktu dumatung in Manglalappas ha manga tau Israil. Hiyuh\u016bp siya sin R\u016b sin Tuhan,"
                            },
                            {
                                "text": "amu in dimihil kaniya katantuhan sin di' siya mapatay ha salugay di' niya kakitaan in Almasi, amu in kiyajanji' palahilun sin Tuhan."
                            },
                            {
                                "text": "Sakali sin adlaw yadtu piyakadtu sin R\u016b sin Tuhan hi Simiyun pa B\u0101y sin Tuhan. Na, diy\u0101 mayan sin manga maas niya hi \u012asa pa b\u0101y supaya sila makahinang sin kiyawajib kanila sin sara' agama pasal sin bata'-bata',"
                            },
                            {
                                "text": "k\u012bta' sila hi Simiyun. Kiyawa' hi Simiyun in bata'-bata' iyampupu, ampa siya nagsarang-sukul pa Tuhan, laung niya,"
                            },
                            {
                                "text": "\u201c\u016a, Tuhan, Panghu', in aku \u012bpun mu. Bihaun minsan mu aku salayun na iban sin nyawa ku lilla' na aku, sabab naagad na in janji' mu k\u0101ku'."
                            },
                            {
                                "text": "Karna' k\u012bta' ku na iban sin duwa mata ku in piyar\u0101 mu mari amu in manglalappas ha manga m\u0101nusiya' sin dusa nila."
                            },
                            {
                                "text": "Piyakari mu siya bat supaya siya kakitaan sin m\u0101nusiya' kat\u0101n."
                            },
                            {
                                "text": "Siya in biya' sapantun ilaw dumihil kasawahan ha manga tau bukun bangsa Yahudi, iban siya in dumihil kalagguan ha manga tau suku' mu, tau Israil.\u201d"
                            },
                            {
                                "text": " Nainu-inu tuud in ina'-ama' hi \u012asa pagdungug nila sin manga lapal-kabtangan hi Simiyun pasal sin bata'-bata'."
                            },
                            {
                                "text": "Piyangayuan sila hi Simiyun duwaa pa Tuhan iban laung niya kan Mariyam, \u201cIn bata'-bata' ini amu in asal giyanta' sin Tuhan mahinang puun-sabab sin kalappasan iban kamulahan sin manga kamatauran tau Israil. Siya in hambuuk tanda' dayn ha Tuhan amu in hisulak sin kamatauran sin m\u0101nusiya',"
                            },
                            {
                                "text": "sabab siya in makapatampal sin manga pikilan ha lawm atay nila. Ampa in ikaw lumandu' tuud in kasusahan mu pasal niya. Mahansul tuud in atay mu. In nanam mu biya' kaw sin kiyugdan sin sulab pakukus mahait.\u201d"
                            },
                            {
                                "text": " Manjari awn isab hambuuk nabi maas babai balu in duun ha B\u0101y sin Tuhan. In ng\u0101n niya hi Anna. Anak siya hi Panuwil dayn ha hambuuk pihak Israil amu in pagng\u0101nan Asir. Pitu tahun in lugay niya nagtiyaun iban sin bana niya ampa siya nabalu. Na, bihaun awn na kawaluan tag'upat tahun in umul niya. Di' siya mag'\u012bg dayn ha B\u0101y sin Tuhan. D\u016bm-adlaw duun siya magtaat pa Tuhan. Daran siya mangarap pa Tuhan iban nagpupuasa."
                            },
                            {
                                "text": " Manjari awn isab hambuuk nabi maas babai balu in duun ha B\u0101y sin Tuhan. In ng\u0101n niya hi Anna. Anak siya hi Panuwil dayn ha hambuuk pihak Israil amu in pagng\u0101nan Asir. Pitu tahun in lugay niya nagtiyaun iban sin bana niya ampa siya nabalu. Na, bihaun awn na kawaluan tag'upat tahun in umul niya. Di' siya mag'\u012bg dayn ha B\u0101y sin Tuhan. D\u016bm-adlaw duun siya magtaat pa Tuhan. Daran siya mangarap pa Tuhan iban nagpupuasa."
                            },
                            {
                                "text": "Na, n\u0101kawn isab siya ha sa'bu hi Simiyun nagbichara kay Mariyam iban hi Yusup. Nagsarang-sukul da isab siya pa Tuhan iban biyaytaan niya isab in kat\u0101n tau sin pasal sin bata'-bata'. In manga tau ini nagtatagad sin waktu lappasun sin Tuhan in manga tau Awrusalam."
                            },
                            {
                                "text": "  Na, pagga naubus na h\u012bnang hi Yusup kay Mariyam in kiyawajib kanila sin sara' daakan sin Tuhan, minuwi' na sila pa luggiya' hulaan nila ha kawman Nasarit duun ha Jalil."
                            },
                            {
                                "text": "Simulig na in bata'-bata' iban kimusug siya. Halul-akkal tuud siya iban d\u012bhilan siya barakat sin Tuhan."
                            },
                            {
                                "text": "  Na, sakaba' tahun in maas hi \u012asa magkawn pa Awrusalam suma'bu sin Haylaya Paglappas dayn ha Kamatay."
                            },
                            {
                                "text": "Sakali pagga miyabut na hi \u012asa hangpu' tagduwa tahun miyagad siya ha maas niya madtu pa Awrusalam suma'bu sin Paghaylaya biya' sin pagkabiyaksahan nila."
                            },
                            {
                                "text": "Na, naubus mayan in paghaylaya, minuwi' na sila, sagawa' nagpab\u012bn hi \u012asa ha Awrusalam ha wala' kiyaingatan sin maas niya."
                            },
                            {
                                "text": "In pangannal nila miyamagad hi \u012asa ha manga kamatauran sin tau. Na, nakapanaw na sila hangka-adlaw timpus ampa sila naglawag kan \u012asa pa manga kakampungan iban kabagayan nila."
                            },
                            {
                                "text": "Wala' mayan nila siya kiyabaakan, nagbalik sila madtu pa Awrusalam naglawag kaniya."
                            },
                            {
                                "text": "Ha hikat\u016b sin adlaw kiyabaakan nila siya duun ha lawm B\u0101y sin Tuhan naglilingkud iban sin manga guru sin sara' agama. Dimurungug siya iban nangangasubu siya."
                            },
                            {
                                "text": "In kat\u0101n nakarungug kaniya nainu-inu tuud sin ingat niya sumambung."
                            },
                            {
                                "text": "Kiyublaan in manga maas niya pagkita' nila kaniya, iban laung sin ina' niya, \u201cUtu', mayta' mu kami h\u012bnang biya' ha ini? Nagsusa tuud kami kay ama' mu naglawag kaymu.\u201d"
                            },
                            {
                                "text": " In sambung niya kanila, \u201cMayta' kamu subay maglawag k\u0101ku'? Wala' niyu kiyaingatan sin subay aku d\u012b ha b\u0101y sin Ama' ku?\u201d"
                            },
                            {
                                "text": "Sagawa' wala' nila kiyah\u0101tihan in maana sin sambung niya."
                            },
                            {
                                "text": " Pag'ubus miyagad na hi \u012asa kanila minuwi' pa Nasarit iban nagkahagad siya sin agihan sin maas niya. In kat\u0101n naawn yan biya' sapantun alta' tiyataw' sin ina' niya ha lawm pamikil niya."
                            },
                            {
                                "text": " Na, simulig na in baran hi \u012asa iban sim\u016bng in lawm sin ingat niya. Sim\u016bng da isab in lasa sin manga tau kaniya labi awla na in Tuhan. "
                            }
                        ]
                    },
                    {
                        "verses": [
                            {
                                "text": "   Manjari, ha hikahangpu' taglima tahun sin pagsultan hi Tibirus, amu in sultan sin bangsa R\u016bm, hi Puntus Pilatu in naggubnul ha Yahudiya. In hi Hirud kiyarihilan kawasa namarinta ha Jalil, h\u0101ti in taymanghud niya hi Pilip in namarinta ha hula' Ituriya iban Tarakunit, iban hi Lisani in namarinta ha Abilin."
                            },
                            {
                                "text": "H\u0101ti hi Annas kay Kayapas in manga imam dakula'. Na, ha waktu yadtu amu in kanaug sin Parman sin Tuhan mawn kan Yahiya, anak hi Jakariyas. Didtu siya naghula' ha hula' paslangan mahunit paghulaan."
                            },
                            {
                                "text": "Na, hangkan, miyanaw hi Yahiya naglatag sin kahula'-hulaan ha katilibut sin suba' Jurdan nagpamahalayak sin daakan sin Tuhan ha manga tau, laung niya, \u201cPagtawbati niyu na in manga dusa niyu iban pagpaligu' kamu, amu in tanda' sin pagtawbat niyu, ampa ampunun sin Tuhan in manga dusa niyu.\u201d"
                            },
                            {
                                "text": "In pasal hi Yahiya ini asal kiyasulat hi Nabi Isayas ha lawm Kitab, amu agi, \u201cAwn manawag-tawag ha hula' paslangan mahunit paghulaan, amu agi, \u2018Masuuk na dumatung in Panghu'. Sakapa niyu in d\u0101n labayan niya. Pabuntula niyu in d\u0101n panawan niya!"
                            },
                            {
                                "text": "In kat\u0101n lubbak subay patagun. In manga b\u016bd-b\u016bd iban kab\u016bd-b\u016bran subay pantayun. In manga d\u0101n bingkuk subay pabuntulun, iban in manga d\u0101n naglulubbak subay bunbunan."
                            },
                            {
                                "text": "Na, kakitaan sin m\u0101nusiya' kat\u0101n bang biya' diin in paglappas sin Tuhan kanila!\u2019 \u201d"
                            },
                            {
                                "text": " Na, mataud tuud tau in miyawn nagpaligu' kan Yahiya, sagawa' piyag'amahan niya sila, laung niya, \u201cIn kamu yan panipu! Magpabaw'-baw' sadja kamu mabuntul, sagawa' bingkuk in lawm atay niyu. Na, in pangannal niyu makapuas kamu dayn ha murka' sin Tuhan, amu in masuuk na dumatung, bang kamu magpaligu'?"
                            },
                            {
                                "text": "Bang kamu di' tuud mabaya' pagmurkaan sin Tuhan pakitaan niyu dayn ha kawl-piil niyu marayaw sin piyagtawbatan niyu na tuud in manga dusa niyu. Iban ayaw kamu magpikil sin di' kamu kugdanan sin murka' sin Tuhan sawkat na kamu panubu' hi Ibrahim. Sabab baytaan ta kamu minsan in manga batu ini mapapanjari sin Tuhan tau hinangun panubu' hi Ibrahim higanti' kaniyu!"
                            },
                            {
                                "text": "In kamu yan biya' sapantun kahuy masuuk na pilaun sin kapa, tibtibun dayn ha gamut niya. Na, sasuku' sin kahuy amu in di' magbunga marayaw tantu pilaun da, ampa hilaruk pa lawm k\u0101yu.\u201d"
                            },
                            {
                                "text": " Na, iyasubu siya sin manga tau, laung nila, \u201cBang bih\u0101dtu, unu in subay hinangun namu'?\u201d"
                            },
                            {
                                "text": " In sambung niya, \u201cHisiyu-siyu kamu in awn duwa badju' niya subay hipagdihil in hambuuk pa tau way kaniya, iban bang awn kakaun niyu subay kamu mamahagi' ha kaibanan.\u201d"
                            },
                            {
                                "text": " In kaibanan magkakawa' sukay pa parinta miyawn nagpaligu' iban nangasubu kan Yahiya, laung nila, \u201cTuwan, unu in subay hinangun namu'?\u201d"
                            },
                            {
                                "text": " In sambung niya, \u201cSubay kamu di' mangijib. Ayaw kamu mangawa' sukay labi dayn sin ha lawm sara'.\u201d"
                            },
                            {
                                "text": " Awn isab manga kaibanan sundalu nangasubu kaniya, laung nila, \u201cNa, biya' diin in kami ini? Unu in subay hinangun namu'?\u201d  In sambung niya, \u201cAyaw kamu manglugus atawa manglawag dusa ha manga tau bat niyu makawa' in alta' nila. Subay kamu mamarahi na sin gadji niyu.\u201d"
                            },
                            {
                                "text": " Na, timagna' na nabuhi' in huwat-huwat sin manga tau pasal sin manglalappas kanila. Nag'inu-inu na sila pasal hi Yahiya. In pangannal nila maray' hi Yahiya na in Almasi, amu in tiyatagaran sin bangsa Israil manglalappas kanila."
                            },
                            {
                                "text": "Hangkan laung hi Yahiya kanila kat\u0101n, \u201cIn aku in hipangligu' ku kaniyu tubig, sagawa' awn dugaing dumatung mari sumunud k\u0101ku' amu in labi mataas in kawasa dayn k\u0101ku'. Di' aku minsan t\u016bpun humubad sin hukut tawmpa' niya. Patulunan niya in kaibanan tau sin R\u016b sin Tuhan, iban siya da isab in magparatung murka' pa kaibanan."
                            },
                            {
                                "text": "Biya' siya sin hambuuk tau magtahap iban maghawan sin p\u0101y bakas piyaggiikan niya. Pag'ubus ampa niya hitaw' in unud ha pagtataw'an niya. H\u0101ti in apa iban sin manga kaput, hilaruk pa lawm k\u0101yu di' magkap\u016bng kasaumulan.\u201d"
                            },
                            {
                                "text": " Mataud in ginisan b\u012bchara hi Yahiya ha pagnas\u012bhat niya sin Bayta' Marayaw pa manga tau iban ha paghindu' niya kanila magpinda sin kawl-piil nila."
                            },
                            {
                                "text": "Sagawa' in hi Gubnul Hirud piyag'amahan hi Yahiya sabab iyasawa hi Hirud hi Hirudiya, amu in asawa sin taymanghud niya. Iban mataud pa isab manga kang\u012ban dugaing nahinang niya."
                            },
                            {
                                "text": "Na, g\u0101m mayan siy\u016bngan hi Hirud in ng\u012b' sin hinang niya. Piyaj\u012bl niya hi Yahiya."
                            },
                            {
                                "text": "   Manjari, ha wala' pa naj\u012bl hi Yahiya, mataud tau in kiyaligu' niya. L\u012bgu' niya da isab hi \u012asa. Sakali pag'ubus hi \u012asa l\u012bgu', ha sa'bu niya nangangayu' duwaa, naukab in lawang langit,"
                            },
                            {
                                "text": "iban in R\u016b sin Tuhan, nimaug mawn kaniya nagpasalupa assang. Sarta' awn na diyungug nila suwara dayn ha langit, amu agi, \u201cIkaw in Anak ku kalasahan. Kiyasulutan tuud aku kaymu.\u201d"
                            },
                            {
                                "text": "   Manjari in hi \u012asa timagna' na nagnas\u012bhat naabut mayan manga katluan tahun na in umul niya. In pangannal sin manga tau in hi \u012asa anak tuud hi Yusup, amu in ugangan hi Hili (ama' hi Mariyam)."
                            },
                            {
                                "text": "In hi Hili anak hi Mattat. In hi Mattat anak hi Libi. In hi Libi anak hi Malki. In hi Malki anak hi Janni. In hi Janni anak hi Yusup."
                            },
                            {
                                "text": "In hi Yusup anak hi Mattati. In hi Mattati anak hi Amus. In hi Amus anak hi Nahum. In hi Nahum anak hi Isli. In hi Isli anak hi Naggay."
                            },
                            {
                                "text": "In hi Naggay anak hi Maat. In hi Maat anak hi Mattati. In hi Mattati anak hi Simain. In hi Simain anak hi Yusik. In hi Yusik anak hi Juda."
                            },
                            {
                                "text": "In hi Juda anak hi Juwannan. In hi Juwannan anak hi Risa. In hi Risa anak hi Sirubbabil. In hi Sirubbabil anak hi Salati. In hi Salati anak hi Niri."
                            },
                            {
                                "text": "In hi Niri anak hi Malki. In hi Malki anak hi Addi. In hi Addi anak hi Kusam. In hi Kusam anak hi Ilmadam. In hi Ilmadam anak hi Ir."
                            },
                            {
                                "text": "In hi Ir anak hi Yussa'. In hi Yussa' anak hi Ilisir. In hi Ilisir anak hi Jurim. In hi Jurim anak hi Mattat. In hi Mattat anak hi Libi."
                            },
                            {
                                "text": "In hi Libi anak hi Simiyun. In hi Simiyun anak hi Yudah. In hi Yudah anak hi Yusup. In hi Yusup anak hi Junam. In hi Junam anak hi Iliyakim."
                            },
                            {
                                "text": "In hi Iliyakim anak hi Miliya. In hi Miliya anak hi Minna. In hi Minna anak hi Mattata. In hi Mattata anak hi Natan. In hi Natan anak hi Daud."
                            },
                            {
                                "text": "In hi Daud anak hi Jissi. In hi Jissi anak hi Ubid. In hi Ubid anak hi Buwas. In hi Buwas anak hi Salmun. In hi Salmun anak hi Nassun."
                            },
                            {
                                "text": "In hi Nassun anak hi Amminadab. In hi Amminadab anak hi Admin. In hi Admin anak hi Arni. In hi Arni anak hi Hisdun. In hi Hisdun anak hi Piris. In hi Piris anak hi Yudah."
                            },
                            {
                                "text": "In hi Yudah anak hi Ya'kub. In hi Ya'kub anak hi Isahak. In hi Isahak anak hi Ibrahim. In hi Ibrahim anak hi Tira. In hi Tira anak hi Nahur."
                            },
                            {
                                "text": "In hi Nahur anak hi Sirug. In hi Sirug anak hi Raga. In hi Raga anak hi Pilig. In hi Pilig anak hi Ibir. In hi Ibir anak hi Sala."
                            },
                            {
                                "text": "In hi Sala anak hi Kaynan. In hi Kaynan anak hi Arpaksad. In hi Arpaksad anak hi Sim. In hi Sim anak hi N\u016b. In hi N\u016b anak hi Lamik."
                            },
                            {
                                "text": "In hi Lamik anak hi Mitusala. In hi Mitusala anak hi Idris. In hi Idris anak hi Jarid. In hi Jarid anak hi Mahalalil. In hi Mahalalil anak hi Kinan."
                            },
                            {
                                "text": "In hi Kinan anak hi Inus. In hi Inus anak hi Sit. In hi Sit anak hi Adam. In hi Adam anak sin Tuhan.  "
                            }
                        ]
                    },
                    {
                        "verses": [
                            {
                                "text": "   Manjari in hi \u012asa hiy\u016bp sin R\u016b sin Tuhan. Pagbalik niya dayn ha Suba' Jurdan diy\u0101 siya sin R\u016b sin Tuhan madtu pa hula' paslangan mahunit paghulaan."
                            },
                            {
                                "text": "Duun siya siyasat sin Iblis ha lawm ka'patan adlaw. Ha salugay niya didtu wayruun unu-unu nakaun niya. Hangkan pag'ubus sin ka'patan adlaw hiyapdi' na hi \u012asa."
                            },
                            {
                                "text": " Laung sin Iblis kaniya, \u201cBang kaw bunnal amuna in Anak Tuhan, daaka in manga batu ini mahinang kakaun.\u201d"
                            },
                            {
                                "text": " Na, in sambung kaniya hi \u012asa, \u201cKiyasulat ha lawm Kitab in Parman sin Tuhan, amu agi, \u2018In m\u0101nusiya' di' mabuhi' sin kakaun sadja.\u2019 \u201d"
                            },
                            {
                                "text": " Sakali diy\u0101 siya sin Iblis pa lugal mataas, ampa piyakita' kaniya hangka-kullap mata da in kat\u0101n kahula'-hulaan ha lawm dunya."
                            },
                            {
                                "text": "Laung sin Iblis kan \u012asa, \u201cHirihil ku kaymu in kat\u0101n kawasa iban sin kat\u0101n daya ha kahula'-hulaan yan. Karna' in manga yan kiyaungsud pa lawm lima ku iban hikarihil ku ha hisiyu-siyu kabayaan ku dihilan."
                            },
                            {
                                "text": "In kat\u0101n yan hirihil ku kaymu bang kaw sumujud sumumba k\u0101ku'.\u201d"
                            },
                            {
                                "text": " In sambung hi \u012asa kaniya, \u201cKiyasulat ha lawm Kitab, amu agi, \u2018Subay hambuuk-buuk Tuhan, Panghu' niyu in sumbahun iban pagtag'\u012bpunan niyu!\u2019 \u201d"
                            },
                            {
                                "text": " Pag'ubus diy\u0101 siya sin Iblis pa Awrusalam, ampa siya piyasakat pa puntuk sin B\u0101y sin Tuhan. Laung sin Iblis kaniya, \u201cBang kaw bunnal amu na in Anak Tuhan, tugpa' kaw dayn ha taas sin puntuk ini pa baba'."
                            },
                            {
                                "text": "Karna' kiyasulat ha lawm Kitab, amu agi, \u2018Daakun sin Tuhan in manga mal\u0101ikat magparuli iban magjaga kaymu.\u2019"
                            },
                            {
                                "text": "Iban kiyabayta' pa isab, amu agi, \u2018Tayakun nila kaw ha supaya in siki mu di' kumugdan pa manga batu.\u2019 \u201d"
                            },
                            {
                                "text": " Sagawa' in sambung hi \u012asa, \u201cKiyabayta' ha lawm Kitab, amu agi, \u2018Subay niyu di' dustaun in Tuhan, amu in Panghu' niyu.\u2019 \u201d"
                            },
                            {
                                "text": " Sakali naubus mayan siyasat sin Iblis hi \u012asa sin ginis-ginisan, min\u012bg na siya. Tagaran niya waktu dugaing."
                            },
                            {
                                "text": "   Na, nagbalik na hi \u012asa pa Jalil. Hiyuh\u016bp siya sin R\u016b sin Tuhan amu in dimirihil kaniya kusug. In suysuy pasal niya nalatag ha katilingkal sin hula'."
                            },
                            {
                                "text": "Naghindu' siya ha manga langgal iban liyaggu' siya sin kat\u0101n."
                            },
                            {
                                "text": "   Sakali miyadtu hi \u012asa pa Nasarit amu in kawman siyuligan niya. Pag'abut adlaw Sabtu', amu in adlaw paghahali-hali iban pagpudji pa Tuhan, miyadtu hi \u012asa pa langgal biya' sin kiyabiyaksahan niya. Timindug siya nagbacha sin Kitab."
                            },
                            {
                                "text": "Diyuhal mawn kaniya in sulat liyul\u016bn siyulat hi Nabi Isayas. Na, pagbuklad niya sin sulat liyul\u016bn kiyabaakan niya in manga bichara kiyasulat, amu agi,"
                            },
                            {
                                "text": "\u201cHiyuh\u016bp aku sin R\u016b sin Tuhan sabab aku in nap\u012b' niya magpamahalayak sin Bayta' Marayaw pa manga miskin. Aku in naraak dum\u0101 sin kamahardikaan ha manga tau napipilisu iban dumihil pangita' ha manga buta. Aku in dumihil kalim\u0101yahan ha manga napipissuku'."
                            },
                            {
                                "text": "Aku in magpah\u0101ti sin dimatung na in waktu lappasun na sin Tuhan in manga tau suku' niya.\u201d"
                            },
                            {
                                "text": " Na, pag'ubus liy\u016bn hi \u012asa in sulat ampa niya diyuhal nagbalik pa hambuuk daraakun ha langgal ampa siya limingkud. Na, in tau kat\u0101n ha lawm langgal nahambuuk in pangatud mawn kaniya."
                            },
                            {
                                "text": "Namung mayan siya, laung niya, \u201cNa, in kiyasulat ha lawm Kitab amu in diyungug niyu biyacha ku hayn-duun, nabunnal ha adlaw ini ha sa'bu kamu dimurungug.\u201d"
                            },
                            {
                                "text": " Na, kiyaamuhan tuud in kat\u0101n kaniya, sagawa' nainu-inu tuud sila sin dayaw sin manga lapal-kabtangan niya. Laung nila, \u201cBukun ka in siya yan anak hi Yusup?\u201d"
                            },
                            {
                                "text": " Laung niya kanila, \u201cNatatantu ku sin pamungan niyu aku sin bichara dalil akkal. Laung niyu, \u2018Bang kaw mangungubat, ubati naa muna in baran mu. Hinanga in manga hinang makainu-inu d\u012b ha luggiya' hulaan mu amu in diyungug namu' nahinang mu ha Kapirnaum.\u2019"
                            },
                            {
                                "text": " \u201cNa, baytaan ta kamu,\u201d laung hi \u012asa, \u201cwayruun nabi in lagguun ha luggiya' hulaan niya."
                            },
                            {
                                "text": "Dungug kamu k\u0101ku'. Ha waktu nakauna yadtu, ha timpu hi Ilyas, wayruun ulan ha lawm t\u016b tahun iban tunga' iban simaplag pa kahula'-hulaan kat\u0101n in gutum dakula'. Na, bunnal mataud balu bangsa Israil in ha lawm kasigpitan sin timpu yadtu."
                            },
                            {
                                "text": "Sagawa' wala' hi Ilyas diyaak sin Tuhan madtu tumabang minsan ha hambuuk kanila. Amura in kiyadtu hi Ilyas tiyabang in hambuuk balu bangsa dugaing naghuhula' ha Saripta duun ha hula' Sidun."
                            },
                            {
                                "text": "Iban ha timpu isab hi Nabi Ilis mataud tau naghuhula' ha Israil in \u012bipul. Sagawa' minsan hambuuk kanila wayruun kiyaulian, sagawa' amura hi Naaman, tau bangsa Siriya.\u201d"
                            },
                            {
                                "text": " Na, napuspus tuud in dugal kaniya sin manga tau ha langgal pagdungug nila sin bichara niya."
                            },
                            {
                                "text": "Nagt\u016by sila timindug ampa nila giyuyud hi \u012asa pa guwa' sin kawman ampa nila diy\u0101 madtu pa taas sin b\u016bd-b\u016bd amu kiyatitindugan sin manga kab\u0101yan nila. In ganta' nila hihulug nila siya ha pangpang."
                            },
                            {
                                "text": "Sagawa' miyanaw siya limabay dayn ha gi'tungan sin tau mataud ampa siya miyanaw min\u012bg dayn kanila."
                            },
                            {
                                "text": "   Sakali miyadtu hi \u012asa pa Kapirnaum, hambuuk kawman ha Jalil. Duun siya nagnas\u012bhat ha langgal pag'abut adlaw Sabtu', adlaw paghali-hali iban pagpudji pa Tuhan."
                            },
                            {
                                "text": "Nainu-inu tuud in manga tau sin pagnas\u012bhat niya, sabab in pagnas\u012bhat niya taga kawasa tuud."
                            },
                            {
                                "text": " Sakali awn hambuuk tau duun ha langgal in siyus\u016bd sin saytan in similawak tuud makusug."
                            },
                            {
                                "text": "Laung niya, \u201cUy! Unu in kabayaan mu k\u0101mu', \u012asa tau Nasarit? Mulahun mu ka kami, hangkan kaw miyari? Kaingatan ku bang hisiyu kaw. Ikaw in hambuuk-buuk suchi naraak sin Tuhan!\u201d"
                            },
                            {
                                "text": " Na, piyag'amahan hi \u012asa in saytan, laung niya, \u201cHipus kaw iban guwa' kaw dayn ha lawm baran sin tau yan!\u201d Na, hiyantak sin saytan in tau, ubus ampa siya gimuwa', sa' wala' niya da isab iyunu in tau. Duun in manga tau nagkikita'."
                            },
                            {
                                "text": " Na, nainu-inu tuud in manga tau kat\u0101n iban laung sin pakaniya-pakaniya, \u201cAy kaw, unu baha' in manga kabtangan niya yan? In tau ini taga kawasa iban kusug magbaya' ha manga saytan magpaguwa' dayn ha baran sin tau, iban magkahagad in manga saytan kaniya!\u201d"
                            },
                            {
                                "text": "Na, in suysuy pasal hi \u012asa simaplag pa katilibut sin hula' yan."
                            },
                            {
                                "text": "   Pag'ubus gimuwa' na hi \u012asa dayn ha langgal ampa siya tim\u016by madtu pa b\u0101y hi Simun (Pitrus). Sakali in ugangan hi Simun babai kiyakansangan tuud sin hinglaw. Na, biyaytaan nila hi \u012asa pasal niya."
                            },
                            {
                                "text": "Na, miyadtu hi \u012asa timindug ha daig sin kulangan niya ampa siya nagkabtangan. Na, saruun-duun na\u012bg in hinglaw niya sarta' magt\u016by siya timindug ampa niya sila biyutangan kakaun."
                            },
                            {
                                "text": " Sakali simadlup mayan in suga miyawn in manga tau kan \u012asa nagd\u0101 sin manga bagay nila nasasakit sin sakit ginis-ginisan. Na, kiyaputan hi \u012asa in manga tau kat\u0101n nasasakit sarta' kiyaulian niya sila kat\u0101n."
                            },
                            {
                                "text": "Napaguwa' niya da isab in manga saytan dayn ha lawm baran sin manga tau. Nagsilawak in manga saytan, laung nila, \u201cIkaw in Anak Tuhan!\u201d  Sagawa' piyag'amahan hi \u012asa in manga saytan iban wala' niya sila piyapagbichara sabab kiyaiingatan nila sin hi \u012asa amuna in Almasi."
                            },
                            {
                                "text": "   Manjari, pag'adlaw hambuuk, lapit adlaw pa min\u012bg na hi \u012asa dayn ha kawman yaun, ampa siya miyadtu pa lugal way bahittuk. Sakali liyawag siya sin manga tau. Kiyabaakan nila mayan siya, hiyawiran nila siya di' papa\u012bgun."
                            },
                            {
                                "text": "Sagawa' laung niya kanila, \u201cSubay aku madtu pa manga dugaing kawman magnas\u012bhat isab sin Bayta' Marayaw pasal sin pamarinta sin Tuhan, sabab amu yan in maksud sin Tuhan nagpakari k\u0101ku'.\u201d"
                            },
                            {
                                "text": " Na, nagnas\u012bhat siya ha manga langgal ha katilingkal sin hula' Yahudiya. "
                            }
                        ]
                    },
                    {
                        "verses": [
                            {
                                "text": "   Manjari hambuuk adlaw duun hi \u012asa nagtitindug ha higad sin Dagat Ginnisarit nagnas\u012bhat ha manga tau. Similut iban nagdigpit in manga tau. In kabayaan nila sumuuk kan \u012asa bat sila makarungug sin Parman sin Tuhan."
                            },
                            {
                                "text": "Sakali k\u012bta' hi \u012asa in duwa kumpit asibi' diyahik pa higad buhangin sin manga mag'iista'. In duwa kumpit yan bin\u012bn nila sabab miyadtu sila naghugas sin manga laya nila."
                            },
                            {
                                "text": "Na, simakat hi \u012asa pa hambuuk kumpit asibi', ampa niya diyaak hi Simun, amu in tagdapu sin kumpit asibi', hipapatulak in kumpit hangkatiyu' dayn ha higad buhangin. Pag'ubus ampa hi \u012asa limingkud ha taas kumpit asibi' nagnas\u012bhat ha manga tau."
                            },
                            {
                                "text": " Pag'ubus niya mayan nagnas\u012bhat, laung niya kan Simun, \u201cBugsayi pa lawd in kumpit ampa kaw paglaya iban sin manga iban mu.\u201d"
                            },
                            {
                                "text": " In sambung hi Simun, \u201cAruy, Tuwan, in pagtuyu' namu' naglaya tingpus hangka-d\u016bm, sagawa' wayruun da nakawa' namu'. Sagawa' pagga isab amu in agihan mu, na maglaya kami magbalik.\u201d"
                            },
                            {
                                "text": " Na, hiyulug nila pa dagat in manga laya nila. Pag'utung nila, agun-agun na magirit in manga laya nila sin taud sin ista' nakawa' nila."
                            },
                            {
                                "text": "Hangkan s\u012bnyalan nila in manga pan\u0101iban nila ha hambuuk kumpit pakawnun tumabang kanila. Na, miyawn sila timabang. Nahipu' tuud sin ista' in karuwa kumpit nila, hangkan agun-agun na malunud in kumpit nila."
                            },
                            {
                                "text": " Pagkita' hi Simun Pitrus sin nahinang hi \u012asa, limuhud siya ha alupan hi \u012asa ampa siya namung, laung niya, \u201cLawak kaw dayn k\u0101ku', Panghu', sabab in aku ini baldusa!\u201d"
                            },
                            {
                                "text": "Karna' in siya iban sin kat\u0101n iban niya landu' tuud nainu-inu sin taud sin ista' nakawa' nila."
                            },
                            {
                                "text": "Damikkiyan, nainu-inu da isab in manga pan\u0101iban hi Simun, hi Ya'kub kay Yahiya, manga anak hi Sibidi.  Laung hi \u012asa kan Simun, \u201cAyaw kamu mabuga'. Tagnaan bihaun bukun na kamu mangingista', sagawa' magd\u0101-r\u0101 ha manga tau paagarun k\u0101ku'.\u201d"
                            },
                            {
                                "text": " Pag'ubus diyahik nila na in manga kumpit asibi' pa higad buhangin. Bin\u012bn nila na in kat\u0101n duun ampa sila miyagad kan \u012asa."
                            },
                            {
                                "text": "   Manjari hambuuk waktu duun hi \u012asa ha lawm sin hambuuk kawman. Sakali awn duun hambuuk tau malugay na \u012bipul. Nalatag in baran niya sin ipul. Pagkita' niya kan \u012asa magt\u016by siya simujud, ampa siya jimunjung nangayu' kan \u012asa, laung niya, \u201cTuwan, mapauli' mu aku bang mu kabayaan kaulian aku!\u201d"
                            },
                            {
                                "text": " Na, biyutang hi \u012asa in lima niya pa tau \u012bipul sarta' imiyan siya, laung niya, \u201cKabayaan ku kaulian na in sakit mu. Lumanu' na in pais mu!\u201d Na, saruun-duun na\u012bg in ipul niya."
                            },
                            {
                                "text": " Sakali biyandaan siya hi \u012asa, amu agi kaniya, \u201cIbut-ibut kaymu, ayaw kaw tuud magbayta' minsan kansiyu pasal sin pagpauli' ku kaymu. Sagawa' kadtu kaw magt\u016by pa imam, ampa mu palilingan in baran mu kaniya. Pag'ubus ampa kaw kadtu ungsud sin pagkulbanan amu in daakan hi Musa, ha supaya awn tanda' kakitaan sin manga tau kat\u0101n sin kiyaulian na kaw.\u201d"
                            },
                            {
                                "text": " Sagawa' g\u0101m mayan na simaplag in suysuy pasal hi \u012asa, iban mataud tuud tau in miyawn dumungug sin nas\u012bhat niya iban magpauli' sin sakit nila."
                            },
                            {
                                "text": "Sagawa' kamawmuhan m\u012bg hi \u012asa dayn ha manga tau ampa siya madtu mangarap pa Tuhan ha lugal way tau naghuhula'."
                            },
                            {
                                "text": "   Manjari hambuuk adlaw ha sa'bu hi \u012asa nanghihindu', awn manga Parisi iban guru sin sara' agama luruk dayn ha manga kakawm-kawman sin Jalil, Yahudiya, iban dayn ha d\u0101ira Awrusalam in duun limilingkud. Yaun kan \u012asa in kusug sin kawasa sin Tuhan magpauli' ha manga nasasakit."
                            },
                            {
                                "text": "Sakali awn manga tau miyawn nagdar\u0101 sin tau nagpapatay in baran niya. Siyulayan nila sim\u016bd pa lawm b\u0101y bat nila hikabutang in nasasakit ha alupan hi \u012asa."
                            },
                            {
                                "text": "Sagawa' wayruun tuud dapat nila sum\u016bd sabab nadagsuk sin tau in lawm b\u0101y. Hangkan simakat sila pa taas atup sin b\u0101y ampa nila in\u012bgan in kaibanan atup. Ubus ampa nila tiyuntun in nasasakit iban sin kulangan niya pa lawm b\u0101y, pa gi'tungan sin manga tau ha alupan hi \u012asa."
                            },
                            {
                                "text": " Pagkita' mayan hi \u012asa sin makusug in pangandul nila, laung niya ha nasasakit, \u201cBagay ku, iyampun na in manga dusa mu.\u201d"
                            },
                            {
                                "text": " Pagdungug sin manga guru sin sara' agama iban sin manga Parisi sin bichara hi \u012asa, naghuna'-huna' na sila, laung nila, \u201cHisiyu ta' in tau ini magbichara sin pangkal pa Tuhan? Hambuuk-buuk da Tuhan in makaampun sin manga dusa sin m\u0101nusiya'!\u201d"
                            },
                            {
                                "text": " Na, kiyatalusan hi \u012asa bang unu in piyaghuna'-huna' nila. Hangkan laung niya kanila, \u201cMayta' kamu maghuna'-huna' sin biya' ha yan?"
                            },
                            {
                                "text": "Na, ha pikil niyu unu in maluhay hipamung ha tau, bang aku umiyan, \u2018Iyampun na in manga dusa mu,\u2019 atawa umiyan ha tau nasasakit, \u2018Bangun kaw ampa kaw panaw\u2019?"
                            },
                            {
                                "text": "Na, dihilan ta kamu tanda' sin in aku amu in Anak M\u0101nusiya' awn kapatutan ku umampun sin dusa sin manga m\u0101nusiya'.\u201d Hangkan laung niya ha tau nagpapatay in baran, \u201cUtu', bangun na kaw, mumusa in kulangan mu ampa kaw uwi' na!\u201d"
                            },
                            {
                                "text": " Na, saruun-duun nagbangun in tau yadtu ha k\u012bkita' sin tau kat\u0101n. Miyumus niya in kulangan niya ampa siya miyanaw minuwi' iban pagpudji niya pa Tuhan."
                            },
                            {
                                "text": "Landu' tuud nainu-inu in tau kat\u0101n. Piyudji nila in Tuhan iban landu' tuud sila nahaylan, laung nila, \u201cLandu' tuud mahal-mahal in manga k\u012bta' natu' adlaw ini!\u201d"
                            },
                            {
                                "text": "   Na, pag'ubus yadtu miyanaw hi \u012asa. Sakali k\u012bta' niya in mangangawa' sukay pa parinta pagng\u0101nan hi Libi, duun naglilingkud ha pustu pagkakawaan sukay. Laung hi \u012asa kaniya, \u201cKari kaw agad k\u0101ku'.\u201d"
                            },
                            {
                                "text": "Na, magt\u016by timindug hi Libi bin\u012bn in hinang niya ampa siya miyagad kan \u012asa."
                            },
                            {
                                "text": " Pag'ubus yadtu, nagpajamu dakula' hi Libi duun ha b\u0101y niya karna' sin panglaggu' niya kan \u012asa. Manjari mataud in manga tau mangangawa' sukay pa parinta iban sin manga tau kaibanan luruk pa pagjamuhan in sim\u0101w nagkaun kanila."
                            },
                            {
                                "text": "Sakali piyag'amahan sin manga Parisi iban sin manga guru sin sara' agama amu in agad ha manga Parisi in manga mulid hi \u012asa. Laung nila, \u201cMayta' kamu mags\u0101w magkaun iban sin manga mangangawa' sukay pa parinta iban sin manga tau baldusa?\u201d"
                            },
                            {
                                "text": " Na, diyalil kaagi hi \u012asa in sambung niya kanila, laung niya, \u201cIn manga tau way sakit di' magkagunahan mangungubat, amu da in magkagunahan mangungubat in manga tau nasasakit."
                            },
                            {
                                "text": "In maksud ku miyari pa dunya, bukun paagarun k\u0101ku' in manga tau, amu in imiyan, in sila mabuntul, sa' miyari aku supaya magad k\u0101ku' in manga tau baldusa (amu in biya' sapantun tau taga sakit) magtawbat sin dusa nila.\u201d"
                            },
                            {
                                "text": "   Laung sin tau kaibanan kan \u012asa, \u201cIn manga mulid hi Yahiya mawmu magpuasa iban magpangayu' duwaa. Damikkiyan da isab in manga mulid sin manga Parisi, sagawa' in manga mulid mu magkaun sadja iban mag'inum.\u201d"
                            },
                            {
                                "text": " Diyalil kaagi hi \u012asa in sambung niya kanila, laung niya, \u201cMayta', maraak mu ka magpuasa in manga luruk ha pagtiyaunan ha salugay yaun pa duun kanila in pangantin usug? Tantu di'!"
                            },
                            {
                                "text": "Sagawa' dumatung da in waktu in pangantin usug kawaun na dayn kanila. Na, bang dumatung na in waktu yan in sila magpuasa na.\u201d"
                            },
                            {
                                "text": " Pag'ubus nagdalil hi \u012asa (pasal sin panghindu' nakauna iban sin panghindu' niya) laung niya, \u201cWayruun tau in gumisi' sin tamungun ba'gu, kumawa' hipanupak ha tamungun daan. Sabab bang niya yan hinangun, in badju' ba'gu taga girit na, ampa in p\u012bs-p\u012bs dayn ha badju' ba'gu di' t\u016bpun hitupak pa tamungun daan."
                            },
                            {
                                "text": "Damikkiyan, wayruun tau in lumuun sin tubig anggul (biya' tuba') amu in masi pa nagbubukal pa luluunan pais hayup amu in daan iban matugas na. Sabab bang biya' h\u0101dtu in hinangun niya, in luluunan pais hayup amu in matugas na, tantu mabustak. Na kawgun sadja maasag in tubig anggul iban magkang\u012b' na in luluunan pais hayup."
                            },
                            {
                                "text": "Sa' in tubig anggul amu in ba'gu subay hiluun pa luluunan pais hayup ba'gu!"
                            },
                            {
                                "text": "Iban wayruun tau in mabaya' minum sin tubig anggul ba'gu bang siya biyaksa na mag'inum sin daan, karna' laung niya, \u2018Marayaw in daan.\u2019 \u201d "
                            }
                        ]
                    },
                    {
                        "verses": [
                            {
                                "text": "   Manjari, hambuuk adlaw, adlaw Sabtu' amu in adlaw paghali-hali iban pagpudji pa Tuhan sin manga Yahudi, limabay hi \u012asa iban sin manga mulid niya dayn ha lawm uma. Sakali, kiyutul sin manga mulid niya in bunga sin tiyanum (biya' lupa p\u0101y), ampa nila p\u012blu ha lima nila. Pag'ubus ampa nila kiyaun."
                            },
                            {
                                "text": "Laung sin kaibanan Parisi, \u201cMayta' kamu maghinang sin tiya'gahan sin sara' agama ha adlaw paghali-hali iban pagpudji pa Tuhan?\u201d"
                            },
                            {
                                "text": " In sambung hi \u012asa kanila, \u201cMayta', wala' niyu nabacha ha lawm Kitab in h\u012bnang hi Daud ha waktu hiyapdi' siya iban sin manga tindug niya?"
                            },
                            {
                                "text": "Sim\u016bd siya pa lawm B\u0101y sin Tuhan ampa niya kiyawa' in tinapay suchi bakas iyungsud pa Tuhan. Na, kiyaun niya iban d\u012bhilan niya da isab in manga tindug niya. Na, in hinang nila langgal sara' sin agama natu' sabab amura manga imam in makajari kumaun sin kakaun bakas iyungsud pa Tuhan.\u201d"
                            },
                            {
                                "text": " Mahuli dayn duun, laung hi \u012asa, \u201cIn aku, amu in Anak M\u0101nusiya', amu in makapagbaya' umiyan bang unu in mapatut hinangun ha adlaw paghali-hali iban pagpudji pa Tuhan.\u201d"
                            },
                            {
                                "text": "   Manjari paghambuuk adlaw na isab, adlaw paghali-hali iban pagpudji pa Tuhan, miyadtu hi \u012asa nagnas\u012bhat pa langgal. Sakali awn duun hambuuk tau nakukumay in lima amu in pa tuu niya."
                            },
                            {
                                "text": "Na, in manga kaibanan guru sin sara' agama iban sin manga kaibanan Parisi mabaya' nila lawagan dusa hi \u012asa ha supaya nila siya katuntutan. Hangkan jiyagahan nila tuud hi \u012asa bat nila kakitaan bang awn pauliun niya tau ha adlaw paghali-hali iban pagpudji pa Tuhan."
                            },
                            {
                                "text": "Sagawa' asal kiyaingatan hi \u012asa in lawm pikilan nila. Hangkan laung niya ha tau nakukumay in lima, \u201cTindug kaw ampa kaw kari pa unahan.\u201d Na, timindug in tau ampa miyadtu timindug pa unahan."
                            },
                            {
                                "text": " Ubus laung hi \u012asa kanila, \u201cAwn hiasubu ku kaniyu. Bang ha aturan sin sara' agama natu', unu in mapatut natu' hinangun ha adlaw paghali-hali iban pagpudji pa Tuhan? Huminang sin marayaw atawa sin makamula? Tumabang sin kabuhi' sin tau atawa mamatay?\u201d"
                            },
                            {
                                "text": " Iyatud sila kat\u0101n hi \u012asa ubus laung niya ha tau nakukumay in lima, \u201cHunata in lima mu.\u201d Na, hiyunat na sin tau in lima niya. Na, saruun-duun dimayaw nagbalik in lima niya."
                            },
                            {
                                "text": "Na, diyugalan tuud sila kan \u012asa iban magt\u016by sila nag'isun bang unu in hinangun nila kan \u012asa."
                            },
                            {
                                "text": "   Hambuuk waktu sin manga adlaw da isab yadtu, timukad hi \u012asa pa taas b\u016bd-b\u016bd mangarap pa Tuhan. Duun siya timpus hangka-d\u016bm nangayu' duwaa pa Tuhan."
                            },
                            {
                                "text": "Na, naadlaw mayan, tiyawag hi \u012asa mawn kaniya in manga mulid niya, ampa niya pin\u012b' in hangpu' tagduwa h\u012bnang manga wakil niya."
                            },
                            {
                                "text": "In manga hangpu' tagduwa mulid nap\u012b' niya amuna hinda Simun (ngiy\u0101nan siya hi \u012asa, Pitrus) iban sin taymanghud niya hi Andariyas, hi Ya'kub kay Yahiya, hi Pilip iban hi Bartulumi,"
                            },
                            {
                                "text": "hi Matiyu iban hi Tumas, hi Ya'kub amu in anak hi Alpa, iban hi Simun (amu in bantug simulang ha pamarinta sin hula' R\u016bm),"
                            },
                            {
                                "text": "hi Judas amu in anak hi Ya'kub iban hi Judas tau dayn ha Kiriyud amu in manipu kan \u012asa."
                            },
                            {
                                "text": "   Pagl\u016bd hi \u012asa iban sin manga wakil niya dayn ha taas b\u016bd-b\u016bd, timindug siya duun ha lugal mapatag iban sin manga mulid niya mataud. Mataud tuud tau in nagtipun mawn dayn ha katilibut sin hula' Yahudiya, dayn ha d\u0101ira Awrusalam iban dayn ha susulan sin d\u0101ira Tirus iban Sidun."
                            },
                            {
                                "text": "Miyawn sila dumungug sin nas\u012bhat hi \u012asa iban magpauli' sin manga sakit nila. Damikkiyan, in manga tau siyus\u016bd sin saytan miyawn da isab iban kiyaulian sila."
                            },
                            {
                                "text": "In tau kat\u0101n mabaya' tuud kumaput kaniya sabab sin barakat niya magpauli' ha manga nasasakit iban kiyaulian niya sila kat\u0101n."
                            },
                            {
                                "text": "   Sakali iyatud hi \u012asa in manga mulid niya ampa siya namichara, laung niya, \u201cHisiyu-siyu kamu in magkahagad sin kagunahan niyu tuud in tabang sin Tuhan, dakula' in karayawan niyu, sabab ha lawm kamu sin pamarintahan sin Tuhan!"
                            },
                            {
                                "text": "Hisiyu-siyu kamu ha bihaun in matuyu' huminang sin kabayaan sin Tuhan, dakula' in karayawan niyu, sabab d\u016blan kamu sin Tuhan huminang sin hinang niyu marayaw. Hisiyu-siyu kamu in magsusa ha bihaun (sabab sin manga kang\u012ban ha lawm dunya), dakula' in karayawan niyu, sabab tantu awn da kakuyagan niyu ha sus\u016bngun!"
                            },
                            {
                                "text": "Hisiyu-siyu kamu in karugalan sin manga tau di' taymaun iban gura'-guraun iban pamungan sin unu-unu mang\u012b', sabab-karna' agad kamu ha amu in Anak M\u0101nusiya', na, dakula' in karayawan niyu!"
                            },
                            {
                                "text": " \u201cBang yan kumugdan na kaniyu pagk\u016bg-kuyag kamu iban paglami-lami kamu, sabab awn tungbas dakula' tiyatagama kaniyu didtu ha surga'. Karna' in manga kanabihan sin timpu nakauna yadtu h\u012bnang da isab biya' ha yan sin manga kaapu'-apuan sin manga tau yan."
                            },
                            {
                                "text": "Sagawa' hisiyu-siyu kamu marayaw in parasahan ha bihaun, dakula' in kasusahan niyu ha sus\u016bngun, sabab amura dayaw parasahan ha dunya in kananaman niyu!"
                            },
                            {
                                "text": "Hisiyu-siyu kamu magd\u016bl sadja sin kabayaan niyu bihaun, landu' in kasusahan niyu ha sus\u016bngun, sabab di' niyu makawa' in kabayaan niyu! Hisiyu-siyu kamu naglalami-lami ha bihaun dakula' in kasusahan niyu ha sus\u016bngun, sabab magdukka iban magtangis da kamu!"
                            },
                            {
                                "text": "Hisiyu-siyu kamu biyabantug sin tau kat\u0101n, dakula' in kasusahan niyu, sabab in manga nabi bukun bunnal, biya' da isab kaniyu biyantug sin manga kaapu'-apuan nila.\u201d"
                            },
                            {
                                "text": "   \u201cSagawa' ini in bayta' ku kaniyu amu in sasuku' sin dumungug k\u0101ku'. Kalasahi niyu in banta niyu iban tabanga niyu in manga tau marugal kaniyu."
                            },
                            {
                                "text": "Pangayui niyu duwaa pa marayaw in manga tau amu in manukna' kaniyu pa mang\u012b'. Iban pangayui niyu duwaa pa marayaw in manga tau namiminsana' kaniyu."
                            },
                            {
                                "text": "Bang awn sumampak sin hansipak bayhu' niyu pasampakan niyu pa isab kaniya in hansipak. Iban bang awn tau kumawa' sin badju' niyu, pakawaan niyu na kaniya sampay in gamis niyu."
                            },
                            {
                                "text": "Dihili niyu in hisiyu-siyu mangayu' kaniyu, iban bang awn kumawa' sin unu-unu niyu, ayaw niyu na sukata magbalik."
                            },
                            {
                                "text": "Unu-unu in kabayaan niyu hinangun sin pagkahi niyu kaniyu, amuna yan in subay niyu hinangun isab kanila."
                            },
                            {
                                "text": " \u201cBang in kalasahan niyu amu sadja isab in manga tau malasa kaniyu, na unu in karayawan makawa' niyu? Karna' minsan in manga tau mang\u012b' maingat da malasa ha manga tau malasa kanila!"
                            },
                            {
                                "text": "Iban bang in tabangun niyu amu sadja in manga tau manabang kaniyu, na, unu in karayawan makawa' niyu? Karna' minsan in manga tau mang\u012b' biya' da ha yan in hinang nila."
                            },
                            {
                                "text": "Iban bang amu sadja in pab\u016bsan niyu in tau makatungbas kaniyu, na unu in karayawan makawa' niyu? Karna' minsan in manga tau mang\u012b' magb\u016bs-biy\u016bsi da ha wayruun kalugian nila!"
                            },
                            {
                                "text": "Sagawa' in manga kamu, subay kamu malasa ha manga banta niyu iban tabanga niyu sila. Pab\u016bsi niyu sila sin kagunahan nila iban ayaw kamu maghulat-hulat sin tungbasan nila kamu. Bang niyu yan hinangun, na, makab\u0101k kamu karayawan dakula' iban mahinang kamu anak sin Tuhan Mahatinggi, sabab in Tuhan marayaw minsan ha manga tau mang\u012b' amu in di' manumtum sin tabang niya kanila."
                            },
                            {
                                "text": "Kaulungi niyu in pagkahi niyu biya' sin ulung sin Tuhan, Ama' niyu, ha manga tau."
                            },
                            {
                                "text": "   \u201cAyaw kamu mangliling pa mang\u012b' sin hinang sin tau dugaing ha supaya isab kamu di' lilingun sin Tuhan. Ayaw kamu mag'\u016bs-'\u016bs mangdihil hukuman sin hinang sin pagkahi niyu bat kamu isab di' butangan sin Tuhan hukuman. Maapa niyu in pagkahi niyu bat kamu isab ampunun sin Tuhan."
                            },
                            {
                                "text": "Bang ib\u0101rat magdihil, bang mataud in hirihil niyu ha pagkahi niyu, mataud da isab in hirihil sin Tuhan kaniyu. Dakula' in tungbas niya kaniyu. Bang biya' sapantun magtupung lasay-manglasay in hirihil niya kaniyu. In kaagi niyu magtupung sin hirihil niyu, amura isab in kaagi sin Tuhan magtupung sin hirihil niya kaniyu.\u201d"
                            },
                            {
                                "text": " Na, diyalil hi \u012asa in bichara niya, laung niya, \u201cIn hambuuk tau buta di' makaambit ha tau buta da isab, sabab bang niya yan hinangun, mahulug sila karuwa pa lubang."
                            },
                            {
                                "text": "Wayruun anak mulid in mataas dayn ha guru nila. Sagawa' bang tumammat na in manga mulid sin pangadji' nila, na mabiya' na sila kat\u0101n sin guru nila.\u201d"
                            },
                            {
                                "text": " Laung pa isab hi \u012asa, \u201cL\u012bliling niyu sadja pa mang\u012b' in kas\u0101an sin pagkahi niyu. Maingat niyu lilingun in kas\u0101an nila minsan sibi'-sibi' da, sagawa' di' niyu kaingatan lilingun in kas\u0101an niyu minsan da biya' laggu' unu. Amu in pag'iyanun, kakitaan niyu in puling sibi'-sibi' ha lawm mata sin pagkahi niyu, sagawa' di' niyu kakitaan in puling malaggu' ha lawm mata niyu."
                            },
                            {
                                "text": "Di' kamu yan manjari! Mabaya' kamu mag'\u012bg sin puling ha mata sin pagkahi niyu, sa' di' niyu kakitaan sin awn puling biya' laggu' h\u0101g ha lawm mata niyu. In kamu yan lansuk ha guwa', bingit ha lawm. Magpabaw'-baw' sadja kamu marayaw. \u012agi niyu naa muna in puling biya' laggu' h\u0101g dayn ha lawm mata niyu, ampa kamu makakita' marayaw um\u012bg sin puling sin pagkahi niyu.\u201d"
                            },
                            {
                                "text": "   \u201cIn kahuy marayaw di' magbunga mang\u012b'. Damikkiyan, in kahuy mang\u012b' di' magbunga marayaw."
                            },
                            {
                                "text": "Asal in kahuy kaingatan dayn ha bunga niya. Biya' na sin bungang-kahuy tina bukun dayn ha kahuy tunukan makawa'. Damikkiyan in bunga anggul bukun dayn ha sagbut tunukan makawa'."
                            },
                            {
                                "text": "Na, biya' da isab ha yan in hantang sin m\u0101nusiya'. In tau marayaw in hinang iban bichara niya marayaw da isab, sabab marayaw in ha lawm pamikil niya, sagawa' in tau mang\u012b', in hinang iban bichara niya mang\u012b' da isab, sabab mang\u012b' in ha lawm pamikil niya. Unu-unu in ha lawm sin pamikil sin tau amura isab in gumuwa' dayn ha simud niya."
                            },
                            {
                                "text": "   \u201cMayta' niyu aku tawagun Panghu', malayngkan di' niyu hinangun in daakan ku kaniyu?"
                            },
                            {
                                "text": "Baytaan ta kamu bang biya' diin in hantang sin tau amu in mari dumungug sin hindu' ku iban kahagarun niya."
                            },
                            {
                                "text": "Biya' siya yan sin hambuuk tau naghinang sin b\u0101y niya ha lupa' matugas. Kalian niya malawm ampa niya tambakan mahugut in manga h\u0101g niya. Na, minsan kugdanan dunuk dayn ha suba' in b\u0101y niya di' da majugjug sabab mahugut in kahinang niya."
                            },
                            {
                                "text": "Sagawa' in tau nakarungug k\u0101ku' ampa di' siya magkahagad sin diyungug niya, na, biya' siya sin tau naghinang sin b\u0101y niya ha lupa' malunuk. Di' niya kalian malawm iban di' niya tambakan in manga h\u0101g. Na, kugdanan mayan sin dunuk in b\u0101y, saruun-duun malubu iban way tuud tabangan!\u201d "
                            }
                        ]
                    },
                    {
                        "verses": [
                            {
                                "text": "   Na, naubus mayan hi \u012asa nagnas\u012bhat sin kat\u0101n yan pa manga tau, miyadtu siya pa d\u0101ira Kapirnaum."
                            },
                            {
                                "text": "Sakali awn duun hambuuk kapitan, tau dayn ha hula' R\u016bm. In hambuuk \u012bpun niya amu in kalasahan niya tuud nasasakit iban nagdar\u0101 na napas."
                            },
                            {
                                "text": "Pagdungug sin kapitan sin pasal sin nahinang hi \u012asa, magt\u016by niya piyakadtu in kaibanan Yahudi amu in nagtatau-maas ha hula' mangayu' tabang kan \u012asa, pakawnun magpauli' ha \u012bpun niya."
                            },
                            {
                                "text": "Na, pagkadtu nila kan \u012asa, nangayu' tuud sila junjung, laung nila, \u201cAndu' Tuwan, in tau nagdaak k\u0101mu' t\u016bpun tuud tabangun mu,"
                            },
                            {
                                "text": "sabab malasa tuud siya ha bangsa natu' iban piyahinangan niya kitaniyu langgal.\u201d"
                            },
                            {
                                "text": " Na, miyagad na hi \u012asa kanila. Masuuk mayan sila pa b\u0101y, miyawn nagb\u0101k kanila in manga bagay sin kapitan amu in diyaak niya magpasampay sin lapal-kabtangan niya kan \u012asa. Tiyukbal nila kan \u012asa in kabtangan sin kapitan, amu agi, \u201cTuwan, ayaw na kaw magpahapus sin baran mu lumaus mari pa b\u0101y ku. Di' aku t\u016bpun magpakari kaymu pa taas sin b\u0101y ku sabab labi in kawasa mu dayn k\u0101ku'."
                            },
                            {
                                "text": "Iban di' da isab aku t\u016bpun dum\u0101 magkita' kaymu. Malayngkan minsan kaw umiyan sadja dayn duun, tantu kaulian na in daraakun ku d\u012b ha b\u0101y."
                            },
                            {
                                "text": "Kaingatan ku maagad in uldin mu, sabab in aku ini hambuuk da isab tau ha babaan sin kawasa sin manga nakura' ku, iban awn da isab manga sundalu ha babaan ku. Bang laung ku ha sundalu ku, \u2018Kadtu kaw\u2019, madtu siya. Bang laung ku ha hangka-tau, \u2018Kari kaw\u2019, mari siya. Bang laung ku ha \u012bpun ku, \u2018Hinanga ini\u2019, na magt\u016by niya hinangun.\u201d"
                            },
                            {
                                "text": " Na, nainu-inu tuud hi \u012asa, pagdungug niya. Himarap siya pa ulihan ampa siya namung ha manga tau mataud imuurul kaniya, laung niya, \u201cNa, baytaan ta kamu, wala' aku nakalanggal minsan hambuuk tau bangsa natu' Israil amu in biya' ha yan in kusug sin parachaya iban pangandul.\u201d"
                            },
                            {
                                "text": " Na, nagbalik na in manga tau naraak pa b\u0101y sin kapitan. Pagbalik nila, kiyaulian na in \u012bpun sin kapitan."
                            },
                            {
                                "text": "  Pag'ubus yadtu, bukun malugay, miyadtu hi \u012asa pa d\u0101ira pagng\u0101nan Nain iban sin manga mulid niya iban mataud da isab tau in miyagad kanila."
                            },
                            {
                                "text": "Na, masuuk mayan sila pa lawang amu in guwaan iban s\u016bran pa lawm sin d\u0101ira, nagsarta' isab awn manga tau s\u016bng gumuwa' dayn ha lawm d\u0101ira magkubul. In mayat tiyatanggung nila, tunggal anak usug sin hambuuk babai balu. Mataud tau dayn ha d\u0101ira in miyagad kaniya nagkubul."
                            },
                            {
                                "text": "Na, pagkita' hi Panghu' \u012asa ha babai balu, landu' tuud siya limuuy kaniya, sarta' laung niya kaniya, \u201cAyaw kaw magtangis.\u201d"
                            },
                            {
                                "text": " Pag'ubus ampa niya kiyadtu iyulinan in lalungan. Na, himundung in manga tau nagdar\u0101 sin lalungan. Laung hi \u012asa, \u201cUtu', bangun kaw.\u201d"
                            },
                            {
                                "text": "Na, nagbangun na in mayat ampa nagbichara sabab nabuhi' na siya nagbalik. Ubus, piyakadtu na siya hi \u012asa nagbalik pa ina' niya."
                            },
                            {
                                "text": " Na, miyuga' tuud in tau kat\u0101n duun. Piyudji nila in Tuhan, laung nila, \u201cAwn na hambuuk nabi dakula' in yari d\u012b k\u0101tu'niyu.\u201d Iban laung nila pa isab, \u201cPiyakita' na sin Tuhan in pagparuli niya k\u0101tu', manga tau suku' niya.\u201d"
                            },
                            {
                                "text": " Na, magt\u016by simaplag in suysuy pasal sin nahinang hi \u012asa ha katilingkal sin hula' Yahudiya iban pa manga dugaing hula' ha katilibut niya."
                            },
                            {
                                "text": "   Manjari, diyungug sin manga mulid hi Yahiya in pasal sin manga nahinang hi \u012asa. Na, biyaytaan nila isab hi Yahiya. Na, tiyawag hi Yahiya in duwa mulid niya"
                            },
                            {
                                "text": "ampa niya diyaak piyakadtu, mangasubu kan Panghu' \u012asa. Laung niya, \u201cBiya' ha ini in pangasubu niyu kaniya, \u2018Ikaw na ka in piyag'iyan hi Yahiya amu in dumatung mari atawa awn pa huwat-huwatun namu' dumatung mari dugaing dayn kaymu?\u2019 \u201d"
                            },
                            {
                                "text": " Na, pagdatung nila mawn kan \u012asa, laung nila, \u201cIn kami ini naraak mari kaymu hi Yahiya amu in mangliligu' mangasubu bang ikaw na in piyag'iyan niya amu in magdaratung mari atawa awn pa ka huwat-huwatun namu' dumatung mari dugaing dayn kaymu?\u201d"
                            },
                            {
                                "text": " Na, ha waktu yadtu sin duun pa in duwa tau, mataud na tau in napauli' hi \u012asa dayn ha manga sakit nila malawm iban bukun. Napaguwa' niya na in manga saytan dayn ha lawm baran sin manga tau iban kiyarihilan niya na nagbalik pangita' in manga tau buta."
                            },
                            {
                                "text": "In sambung niya kanila, laung niya, \u201cBalik na kamu madtu iban baytai niyu hi Yahiya sin manga piyagkakitaan iban piyagkarungugan niyu. In tau bakas buta makakita' na, in bakas pingka' makapanaw na mabuntul, in manga tau bakas \u012bipul malanu' na in baran nila, in bakas bisu makarungug na, sampay tau miyatay nabuhi' na magbalik, iban piyagnas\u012bhat na in Bayta' Marayaw ha manga miskin."
                            },
                            {
                                "text": "Na, hisiyu-siyu in di' maghawal-hawal mangandul k\u0101ku', mak\u016bg-kuyag tuud siya!\u201d"
                            },
                            {
                                "text": " Pag'ubus, naka\u012bg mayan in manga mulid hi Yahiya, namichara na hi \u012asa ha manga tau mataud natitipun sin pasal hi Yahiya. Laung niya, \u201cHa waktu miyadtu kamu kimita' kan Yahiya didtu ha hula' paslangan mahunit paghulaan, unu in hiyuwat-huwat niyu kakitaan didtu? Hambuuk tau ka siya amu in magpinda-pinda in pikilan biya' sin dahun parang mar\u0101 sin hangin madtu mari? Tantu bukun."
                            },
                            {
                                "text": "Unu baha' in kiyadtu niyu k\u012bta'? Hambuuk tau baha' amu in nagtatamung sin maharga'? Tantu bukun. Sabab in tau nagtatamung biya' ha yan iban marayaw tuud in parasahan, naghuhula' ha lawm astana'!"
                            },
                            {
                                "text": "Baytai niyu aku tuud. Unu in kiyadtu niyu k\u012bta'? Hambuuk nabi? Bunnal hambuuk siya nabi, sagawa' in kiyakitaan niyu mataas m\u0101yu' dayn ha manga kaibanan nabi."
                            },
                            {
                                "text": "Sabab in hi Yahiya in piyag'iyan sin Kitab, amu agi sin Tuhan, \u2018Pakadtuun ku in kiyawakilan ku muna dayn kaymu ha supaya maparayaw niya in d\u0101n labayan mu!\u2019 "
                            },
                            {
                                "text": "Baytaan ta kamu,\u201d laung hi \u012asa, \u201cwayruun pa m\u0101nusiya' dayn sin tagna' kapanjari ha m\u0101nusiya' in labi mataas dayn kan Yahiya. Sagawa' in tau kat\u0101n ha lawm pamarintahan sin Tuhan, sampay pa manga tau amu in bukun mataas in hinang, mataas sila dayn kan Yahiya.\u201d "
                            },
                            {
                                "text": "Na, diyungug sin manga tau kat\u0101n duun in bichara niya. In manga tau ini, labi awla na in manga tau mangangawa' sukay pa parinta amuna in timaayun sin mabuntul in manga kiyawajib kanila sin Tuhan. Sila in nagpaligu' kan Yahiya."
                            },
                            {
                                "text": "Sagawa' in manga Parisi iban sin manga guru sin sara' agama siyulak nila in kabayaan sin Tuhan kanila. Di' sila mabaya' magpaligu' kan Yahiya."
                            },
                            {
                                "text": " Laung pa isab hi \u012asa, \u201cNa, unu in hikapagsawpama ku sin addat sin manga tau ha masa ini? Biya' diin in hantang nila?"
                            },
                            {
                                "text": "Na, biya' sila manga bata'-bata' naglilingkud ha halaman tabu'. In hangka-tumpuk sin manga bata'-bata' gumasud pa dugaing ha hansipak, laung nila, \u2018Nagtabunggu' kami, sa' di' kamu mabaya' mangalay! Naglugu'-lugu' kami sin lugu' patay, sa' wala' da kamu nagtangis!\u2019  (Biya' da isab ha yan in manga tau sin masa ini. Wayruun unu-unu makasulut kanila.)"
                            },
                            {
                                "text": "Na,\u201d laung hi \u012asa, \u201cin hi Yahiya Mangliligu', mahumu di' magkaun, magpuasa sadja siya, iban di' siya mag'inum sin tubig anggul (biya' tuba'). Sakali laung niyu, \u2018Siyus\u016bd siya saytan.\u2019"
                            },
                            {
                                "text": "Ampa, in aku, amu in Anak M\u0101nusiya', magkaun iban mag'inum. Sakali laung niyu, \u2018Kitaa niyu ba in tau yan, dahal tuud iban mag'iinum. Magbagay iban sin manga tau mangangawa' sukay pa parinta iban sin manga kaibanan baldusa!\u2019"
                            },
                            {
                                "text": "Sagawa',\u201d laung hi \u012asa, \u201cin kami kay Yahiya naraak sin Tuhan. Kah\u0101tihan da sin tau amu in taga ingat dayn ha Tuhan.\u201d"
                            },
                            {
                                "text": "  Manjari, hambuuk adlaw piyakawa' sin hambuuk tau Parisi hi \u012asa piyakaun ha b\u0101y niya. Na, miyadtu hi \u012asa pa b\u0101y niya ampa siya sima'day kimaun."
                            },
                            {
                                "text": "Sakali awn hambuuk babai mang\u012b' in naghuhula' duun ha kawman yaun. Pagdungug niya sin yaun hi \u012asa nagkakaun ha b\u0101y sin hambuuk Parisi, miyadtu siya iban pagd\u0101 niya hambuuk kibut-kibut haba' liug, pagtawagun alabistrus. In kibut-kibut ini hipu' sin lana mahamut."
                            },
                            {
                                "text": "Pagkawn niya, duun siya timindug ha taykuran, ha tungud sin siki hi \u012asa ampa siya nagtangis. Nabasa' m\u0101n in siki hi \u012asa sin luha' niya piyahiran niya in siki hi \u012asa iban sin buhuk niya ampa niya s\u012byum. Pag'ubus ampa niya biyutangan lana mahamut."
                            },
                            {
                                "text": "Pagkita' sin tau Parisi sin h\u012bnang sin babai, laung niya ha lawm atay niya, \u201cBang in tau ini bunnal tuud nabi, tantu kaingatan niya bang hisiyu in babai imuulin sin siki niya. Tantu kaingatan niya sin in babai yaun naghihinang mang\u012b'!\u201d"
                            },
                            {
                                "text": " Sakali namichara hi \u012asa, laung niya, \u201cSimun, awn hibayta' ku kaymu.\u201d  \u201cNa, baytai aku, Tuwan Guru, bang unu.\u201d"
                            },
                            {
                                "text": " Laung hi \u012asa, \u201cAwn yaun duwa tau nakautang s\u012bn ha tau magpabub\u016bs s\u012bn. In hambuuk nakautang limanggatus pilak tibuuk, h\u0101ti in hangka-tau nakautang kay'man."
                            },
                            {
                                "text": "Pagga di' na sila makabayad sin utang nila, na wala' na sila piyabayad sin kiyautangan nila. Na, ha pikil mu, hisiyu ha duwangka-tau ini in malabi in lasa ha tau nagpautang kanila?\u201d"
                            },
                            {
                                "text": " \u201cNa, ha pikil ku,\u201d laung hi Simun, \u201camu in tau nakautang mataud.\u201d  \u201cNakaamu in sambung mu,\u201d laung hi \u012asa."
                            },
                            {
                                "text": " Limingi' hi \u012asa pa babai ampa niya \u012byan hi Simun, laung niya, \u201cK\u012bta' mu in h\u012bnang sin babai ini? Piyakawa' mu aku mari pa b\u0101y mu, sagawa' pagdatung ku mari, wala' mu aku d\u012bhilan tubig hipanghugas sin siki ku. Wala' mu iyagad in addat. Sagawa' in babai ini hiyugasan niya in siki ku sin luha' niya, iban piyahiran niya sin buhuk niya."
                            },
                            {
                                "text": "In ikaw wala' mu aku s\u012byum pagdatung ku mari, sagawa' in babai ini way paghundung in pagsiyum niya sin siki ku dayn sin tagna' karatung ku mari."
                            },
                            {
                                "text": "Wala' mu minsan liyanahan in \u016b ku, sagawa' in babai ini biyutangan niya liyatag in siki ku sin lana mahamut maharga'."
                            },
                            {
                                "text": "Na, baytaan ta kaw, in manga dusa mataud sin babai yan naampun na, karna' piyakita' niya in laggu' sin lasa niya. Sagawa' in tau naampun amu in hangkatiyu' da in dusa niya, na hangkatiyu' da isab in lasa hipakita' niya.\u201d"
                            },
                            {
                                "text": " Pag'ubus laung hi \u012asa ha babai, \u201cNaampun na in manga dusa mu.\u201d"
                            },
                            {
                                "text": " Na, in manga kaibanan tau duun nagkakaun ha lamisahan nagbichara na ha lawm atay nila, laung nila, \u201cAy kaw naa, hisiyu baha' in tau ini makaampun sin manga dusa sin tau?\u201d"
                            },
                            {
                                "text": " Na, laung hi \u012asa ha babai, \u201cIn parachaya iban pangandul mu amu in nakalappas kaymu. Uwi' na kaw iban pasannyanga na in lawm atay mu.\u201d "
                            }
                        ]
                    },
                    {
                        "verses": [
                            {
                                "text": "  Manjari, pag'ubus yadtu, miyanaw hi \u012asa himapit pa manga kad\u0101irahan iban manga kakawman nagnas\u012bhat sin Bayta' Marayaw pasal sin pamarinta sin Tuhan. Miyamagad kaniya in hangpu' tagduwa mulid niya,"
                            },
                            {
                                "text": "iban sin kaibanan manga babai isab amu in kiyaulian niya dayn ha manga sakit nila iban napaguwa' niya in manga saytan dayn ha lawm baran nila. In manga babai ini amuna hinda Mariyam (amu in pagtawagun babai dayn ha Magdala). Siya ini in bakas kiyapaguwaan hi \u012asa pitu saytan dayn ha lawm baran niya."
                            },
                            {
                                "text": "In hambuuk isab hi Juwanna, asawa hi Kusi, amu in tau piyangandulan hi Hirud magmandul sin manga hinang ha lawm b\u0101y niya. In hambuuk isab hi Susana, iban mataud pa isab dugaing babai in miyagad amu in nangatas sin kaibanan balanja' hi \u012asa iban sin manga mulid niya."
                            },
                            {
                                "text": "   Na, in manga tau dayn ha manga kad\u0101irahan miyawn nagtipun mawn kan \u012asa. Natipun mayan in manga tau di' maambat, nagnas\u012bhat na hi \u012asa. Diyalil niya kaagi in pagnas\u012bhat niya."
                            },
                            {
                                "text": " Laung niya, \u201cAwn yaun hambuuk tau miyadtu nagtanum binhi' pa uma niya. In kaagi niya nagtanum, siyabud niya in manga binhi'. In kaibanan binhi' nahulug pa labayan, iban kiyagiikan sin manga tau. Na, pagkawn sin manga manuk-manuk nakaun in manga binhi'."
                            },
                            {
                                "text": "In kaibanan binhi' nahulug pa lupa' mabatu. Sakali pagtubu' sin manga binhi' wala' limugay nangluyluy in tiyanum sabab matahay tuud in lupa' niya. Way tubig niya."
                            },
                            {
                                "text": "In kaibanan isab manga binhi' nahulug pa lupa' tiyutubuan sin manga kasagbutan matunuk. Na, pagtubu' sin manga binhi' tiya'lung sin manga sagbut matunuk."
                            },
                            {
                                "text": "Ampa in kaibanan binhi' nahulug pa lupa' marayaw. Na, hangkan nagtubu' marayaw iban nagbunga, l\u0101gi' namunga landu' tuud mataud.\u201d  Na, mahuli dayn duun, laung hi \u012asa, \u201cNa, sasuku' sin kamu nakarungug, dunguga niyu tuud in biyayta' ku yan kaniyu!\u201d"
                            },
                            {
                                "text": "   Sakali nangasubu in manga mulid hi \u012asa kaniya bang unu in h\u0101ti sin isturi diyalil niya."
                            },
                            {
                                "text": "Laung hi \u012asa kanila, \u201cIn kamu yan kiyarihilan na ingat pangh\u0101ti sin kah\u0101lan sin pamarinta sin Tuhan amu in bakas l\u012blibun dayn ha pikilan sin manga m\u0101nusiya'. Sagawa' pa manga kaibanan tau amu in way baya' magad sin hindu' ku, in pagnas\u012bhat kanila subay dalilun pa manga isturi malawm in maana niya. In sila minsan imaatud di' nila kakitaan iban minsan sila dimurungug di' nila kah\u0101tihan."
                            },
                            {
                                "text": "   \u201cBiya' ha ini in maana sin dalilan pasal sin tau nagtanum. In binhi' amuna in Parman sin Tuhan."
                            },
                            {
                                "text": "In manga binhi' iban sin d\u0101n labayan kiyahulugan nila amuna in biya' sapantun sin manga tau nakarungug sin Bayta' Marayaw pasal sin pamarinta sin Tuhan, sagawa' pagkawn sin Iblis maagaw dayn ha lawm atay nila in hindu' sin Bayta' Marayaw ha supaya sila di' magparachaya iban ha supaya sila di' malappas."
                            },
                            {
                                "text": "In manga binhi' iban sin lupa' mabatu kiyahulugan nila amuna in biya' sapantun manga tau nakarungug sin Bayta' Marayaw iban tiyayma' nila iban pagk\u016bg-kuyag, sagawa' di' maggamut in hindu' sin Bayta' Marayaw ha lawm atay nila. Hangkaray' da in pagkahagad nila sin hindu', hangkan bang sila datungan na kasigpitan, butawanan nila na in pangandul nila ha Tuhan."
                            },
                            {
                                "text": "In manga binhi' iban sin lupa' kiyahulugan nila amu in tiyutubuan sin manga sagbut matunuk amuna in biya' sapantun sin manga tau nakarungug sin Bayta' Marayaw, sagawa' masi sila magsusa, magnapsu ha alta' iban magd\u016bl sin unu-unu kanapsuhan nila. Hangkan maluppas sadja in karayawan makapabuntul sin kawl-piil nila amu in makawa' nila dayn ha hindu' sin Bayta' Marayaw. In sila biya' da sapantun tiyanum di' magbunga."
                            },
                            {
                                "text": "In manga binhi' iban sin lupa' marayaw kiyahulugan nila amuna in biya' sapantun sin manga tau marayaw nakarungug sin Bayta' Marayaw, amu in magpah\u016bp sin hindu' pa lawm atay nila iban kahagarun nila tuud. Hangkan tumatas sila malugay sampay maabut dumayaw na tuud in dayaw sin kawl-piil nila biya' sin tiyanum mataud bunga niya.\u201d"
                            },
                            {
                                "text": "   Laung pa isab hi \u012asa, \u201cWayruun tau mags\u016b' sin palitaan ubus ampa niya lukuban sin pastan atawa hibutang ha sawm sin kantil. Subay niya hibutang ha pagbubutangan palitaan ha supaya pags\u016bd sin manga tau kakitaan nila in ilaw."
                            },
                            {
                                "text": " \u201cKarna' unu-unu in tiyatapuk, tantu gumuwa' da, iban unu-unu in l\u012blibun tantu kaingatan da iban gumuwa' da pa kasawahan."
                            },
                            {
                                "text": " \u201cNa, dunguga niyu tuud yan marayaw sabab hisiyu-siyu in dumungug tuud marayaw s\u016bngan sin Tuhan in pangh\u0101ti niya, sagawa' hisiyu-siyu in di' dumungug marayaw minsan in maniyu'-tiyu' pangh\u0101ti, amu in pangannal niya kah\u0101tihan niya, ma\u012bg da dayn kaniya.\u201d"
                            },
                            {
                                "text": "   Sakali n\u0101kawn in ina' iban manga taymanghud usug hi \u012asa, sagawa' di' sila makasuuk madtu kan \u012asa, sabab landu' tuud in taud sin tau."
                            },
                            {
                                "text": "Na, awn hambuuk tau namayta' kan \u012asa, laung niya, \u201cIn ina' mu iban manga taymanghud mu yaun nagtitindug ha guwa', mabaya' dum\u0101 magkita' kaymu.\u201d"
                            },
                            {
                                "text": " Laung hi \u012asa kanila kat\u0101n, \u201cIn hisiyu-siyu tau dumungug iban magkahagad sin Parman sin Tuhan, in siya yan taymanghud ku usug-babai iban ina' ku da isab.\u201d"
                            },
                            {
                                "text": "   Manjari, hambuuk adlaw simakat hi \u012asa iban sin manga mulid niya pa hambuuk kumpit asibi'. Laung niya ha manga mulid niya, \u201cS\u016bng kitaniyu umuntas pa hansipak hunasan.\u201d Na, imuntas na sila."
                            },
                            {
                                "text": "Ha sa'bu nila ha d\u0101n pa, nakat\u016bg hi \u012asa. Sakali magt\u016by himuyup in hangin makusug sarta' nagsimpuwak na in alun pa lawm kumpit nila, hangkan ha lawm kapiligruhan tuud sila."
                            },
                            {
                                "text": " Na, kiyadtu sin manga mulid niya hi \u012asa ampa biyati'. Laung nila, \u201cTuwan! Tuwan! Magmula na kitaniyu!\u201d  Na, nagbangun hi \u012asa ampa niya diyaak in hangin iban sin alun pahundungun bat makusug tuud in alun. Na, saruun-duun liminaw in hula'."
                            },
                            {
                                "text": "Laung niya kanila, \u201cNakapakain na in pangandul niyu?\u201d  Sagawa' kiyublaan iban miyuga' sila. Laung nila pakaniya-pakaniya, \u201cHisiyu baha' tuud in tau ini? Minsan in hangin iban alun daakun niya iban magkahagad da kaniya!\u201d"
                            },
                            {
                                "text": "   Pag'ubus, limanjal na timulak hi \u012asa iban sin manga mulid niya pa hula' Girasa, amu in hula' ha hansipak sin dagat dayn ha Jalil."
                            },
                            {
                                "text": "Sakali pagnaug na mayan hi \u012asa pa ginlupaan, biy\u0101k siya sin hambuuk tau dayn ha d\u0101ira, amu in siyus\u016bd sin manga saytan. In tau ini malugay na naghuhubu' iban di' maghula' ha b\u0101y, sagawa' didtu siya naghula' ha lawm sungab batu pangungubulan sin tau."
                            },
                            {
                                "text": "Pagkita' niya kan \u012asa, similawak siya makusug ampa siya simujud pa tungud siki hi \u012asa. Laung niya, \u201cUnu in kabayaan mu k\u0101ku', \u012asa, amu in Anak Tuhan Mahatinggi? Andu' pangayuun ku kaymu, ayaw mu aku binsanaa!\u201d"
                            },
                            {
                                "text": "Nakapamung siya biya' ha yan sabab iyuldinan hi \u012asa in manga saytan papaguwaun dayn ha lawm baran niya. Nakamataud na in tau ini siy\u016bd saytan iban minsan siya kiyalabusu kadinahan in siki lima niya makapaguy da siya. Pagbugtu'-bugtuun niya in manga bilanggu', ubus ampa siya d\u0101hun sin saytan pa hula' paslangan mahunit paghulaan."
                            },
                            {
                                "text": " Laung hi \u012asa kaniya, \u201cHisiyu in ng\u0101n mu?\u201d  \u201cIn ng\u0101n ku hi Ibuhan,\u201d in sambung niya sabab mataud saytan in nakas\u016bd pa lawm baran niya."
                            },
                            {
                                "text": "Na, piyangayu' junjung sin manga saytan kan \u012asa bang mayan sila di' pakadtuun pa hula' tigub-tiguban pagbibinasahan kanila."
                            },
                            {
                                "text": " Manjari ini awn manga babuy mataud nagbabaan didtu ha pigi' b\u016bd nagkakaun. Na, nangayu' junjung in manga saytan kan \u012asa bang mayan sila pas\u016brun pa lawm baran sin manga babuy. Na, diy\u016blan sila hi \u012asa."
                            },
                            {
                                "text": "Na, gimuwa' na in manga saytan dayn ha baran sin tau ampa sila lim\u012bn madtu pa manga babuy. Na, magt\u016by in manga babuy nagbaan-baan limungtud dimagan dayn ha pangpang pa baba'. Nakat\u016by sila pa lawm dagat iban nalu'mus sila kat\u0101n."
                            },
                            {
                                "text": " Na, pagkita' sin manga tau nag'iipat ha manga babuy sin biya' h\u0101dtu, magt\u016by sila dimagan madtu pa d\u0101ira iban pa kagimbahan nanuysuy ha manga tau pasal sin k\u012bta' nila."
                            },
                            {
                                "text": "Na, miyadtu na in manga tau nyimata' sin suysuy diyungug nila. Pagdatung nila mawn kan \u012asa, k\u012bta' nila in tau amu in bakas siyus\u016bd sin saytan mataud, duun naglilingkud ha daig siki hi \u012asa. Nagtatamung na siya iban ha lawm sayu na siya. Na, miyuga' in tau kat\u0101n."
                            },
                            {
                                "text": " Na, in manga tau amu in duun nakakita', nanuysuy ha manga tau bang biya' diin in kauli' ha tau siyus\u016bd saytan."
                            },
                            {
                                "text": "Na, piyangayu' sin tau kat\u0101n ha hula' Girasa kan \u012asa papa\u012bgun siya sabab landu' tuud sila miyuga'. Hangkan nagbalik na hinda \u012asa pa kumpit nila ampa sila min\u012bg."
                            },
                            {
                                "text": " In tau bakas siyus\u016bd saytan nangayu' junjung kan \u012asa, laung niya. \u201cTuwan, paagara aku kaymu.\u201d  Sagawa' wala' siya piyaagad hi \u012asa."
                            },
                            {
                                "text": "Laung hi \u012asa kaniya, \u201cUwi' na kaw pa hula' mu ampa kaw panuysuy sin nahinang sin Tuhan kaymu.\u201d  Na, kiyadtu liyatag sin tau ini in lawm d\u0101ira siyuysuyan in manga tau sin nahinang kaniya hi \u012asa."
                            },
                            {
                                "text": "   Na, nakabalik mayan hinda \u012asa pa hansipak sin dagat hiyulmat siya sin manga tau sabab asal sila kat\u0101n nagtatagad kaniya."
                            },
                            {
                                "text": "Sakali awn hambuuk tau pagng\u0101nan hi Jayrus in n\u0101kawn. Hambuuk siya nakura' sin langgal didtu. Pagkawn niya, simujud siya pa tungud siki hi \u012asa, ampa niya jiyunjung paagarun hi \u012asa pa b\u0101y niya,"
                            },
                            {
                                "text": "sabab in hambuuk-buuk anak niya babai, umul hangpu' tagduwa, nagdar\u0101 na napas.  Na, miyagad na hi \u012asa. Naririgpit siya sin manga tau mataud miyamagad kaniya dayn ha k\u012bd pa k\u012bd niya."
                            },
                            {
                                "text": "Sakali awn isab duun hambuuk babai nasasakit pagguwaan dugu', hangpu' tagduwa tahun na in lugay niya. Naubus na in kat\u0101n unu-unu niya piyagbayad ha manga mangungubat sagawa' wayruun makauli' sin sakit niya."
                            },
                            {
                                "text": "Na miyadtu siya simuuk pa taykud hi \u012asa, ampa niya kiyaputan in duhul juba hi \u012asa. Na, saruun-duun himundung in pagguwa' sin dugu' niya."
                            },
                            {
                                "text": "Sakali laung hi \u012asa, \u201cHisiyu in kimaput k\u0101ku'?\u201d  Na, namaylu in tau kat\u0101n. Laung hi Pitrus, \u201cTuwan, k\u012bta' mu na in banus sin tau yan ha katilibut mu iban naririgpit na kaw sin manga tau.\u201d"
                            },
                            {
                                "text": " Sagawa' laung hi \u012asa, \u201cAwn tuud tau kimaput k\u0101ku' sabab kaingatan ku bang awn kaulian dayn ha barakat ku.\u201d"
                            },
                            {
                                "text": " Na, pagkita' sin babai sin kiyaingatan na in nahinang niya, namidpid siya, sarta' miyawn siya simujud pa tungud siki hi \u012asa. Duun ha alupan sin tau kat\u0101n, biyaytaan niya hi \u012asa bang mayta' niya siya kiyaputan iban pasal sin saruun-duun pag'uli sin sakit niya."
                            },
                            {
                                "text": "Laung hi \u012asa kaniya, \u201cInda', in kusug sin parachaya iban pangandul mu, amu in nakauli' kaymu. Uwi' na kaw iban pasannyanga na in lawm atay mu.\u201d"
                            },
                            {
                                "text": " Ha sa'bu hi \u012asa nagbibichara ha babai yaun, awn n\u0101kawn hambuuk tau dayn ha b\u0101y hi Jayrus. Laung niya kan Jayrus, \u201cIn anak mu miyatay na. Ayaw mu na paluuga madtu in Tuwan Guru.\u201d"
                            },
                            {
                                "text": " Sagawa' diyungug hi \u012asa in bayta' sin tau yaun. Hangkan, laung niya kan Jayrus, \u201cAyaw kaw masusa. Pagparachaya sadja kaw, ampa siya kaulian.\u201d"
                            },
                            {
                                "text": " Pagdatung hinda \u012asa pa b\u0101y, wala' siya nagpaagad tau sim\u016bd pa lawm b\u0101y. Amura in piyaagad niya hinda Pitrus, Yahiya, Ya'kub iban sin ina'-ama' sin bata'."
                            },
                            {
                                "text": "In tau kat\u0101n ha lawm b\u0101y nagtatangis iban nagmamatay. Laung hi \u012asa kanila, \u201cAyaw kamu magtangis. In bata' wala' miyatay, sagawa' nat\u016bg sadja siya!\u201d"
                            },
                            {
                                "text": " Na, piyagkatawahan siya sin manga tau, sabab kiyaingatan nila sin tantu tuud patay na in bata'."
                            },
                            {
                                "text": "Sagawa' kiyaputan hi \u012asa in lima sin bata' ampa siya namung, laung niya, \u201cBangun kaw, Inda'!\u201d"
                            },
                            {
                                "text": "Na, nabuhi' nagbalik in bata' iban nagbangun saruun-duun. Pag'ubus ampa hi \u012asa nag'iyan paparihilan kakaun in bata'."
                            },
                            {
                                "text": "Na, nahaylan in ina'-ama' sin bata', sagawa' \u012bbut-ibutan tuud sila hi \u012asa di' pabaytaun minsan hisiyu sin pasal nahinang niya. "
                            }
                        ]
                    },
                    {
                        "verses": [
                            {
                                "text": "   Manjari tiyawag hi \u012asa mawn kaniya in hangpu' tagduwa mulid niya ampa niya sila d\u012bhilan kusug iban kawasa magpaguwa' sin kat\u0101n saytan dayn ha lawm baran sin manga tau iban magpauli' sin manga sakit sin manga tau."
                            },
                            {
                                "text": "Na, pag'ubus diyaak niya in manga mulid niya magnas\u012bhat pa kahula'-hulaan pasal sin pamarinta sin Tuhan iban magpauli' ha manga nasasakit."
                            },
                            {
                                "text": "Pag'ubus niya namichara ha ini, laung niya. \u201cAyaw kamu magd\u0101 unu-unu ha panaw niyu. Ayaw kamu magd\u0101 tungkud, pagluluunan sin kapanyapan niyu, kakaun, s\u012bn, iban ayaw kamu magd\u0101 badju' dugaing dayn sin ha baran niyu."
                            },
                            {
                                "text": "Hawnu-hawnu b\u0101y kakadtuan niyu, bang marayaw in pag'asip kaniyu, duun na kamu hanti' ha b\u0101y yan, ha salugay niyu duun ha kawman yan."
                            },
                            {
                                "text": "Na, bang kamu m\u0101kawn pa kawman sin manga tau amu in di' mag'asip kaniyu, \u012bg kamu dayn ha kawman yan ampa niyu paspasi in bagunbun dayn ha siki niyu (ha supaya mapakita' niyu in tanda' sin in kamu puas na dayn kanila).\u201d"
                            },
                            {
                                "text": " Na, miyanaw na in manga mulid hi \u012asa pa manga kat\u0101n l\u016bngan nagnas\u012bhat sin Bayta' Marayaw iban nagpauli' ha manga tau nasasakit haunu-haunu in kahapitan nila."
                            },
                            {
                                "text": "   Manjari kiyarungugan mayan hi Hirud, amu in namamarinta ha Jalil, in manga kat\u0101n nahinang hi \u012asa nahilu tuud in pamikil niya sabab laung sin kaibanan in hi \u012asa amuna hi Yahiya Mangliligu' nabuhi' nagbalik."
                            },
                            {
                                "text": "Laung isab sin kaibanan in hi \u012asa amuna hi Nabi Ilyas nagbalik pa dunya iban laung isab sin kaibanan hambuuk siya nabi sin masa nakauna nabuhi' nagbalik."
                            },
                            {
                                "text": "Laung hi Hirud, \u201cIn hi Yahiya piyapunggulan ku liug, sagawa' hisiyu baha' in tau ini diyungug ku nakahinang sin manga mu'jijat ini?\u201d Hangkan mabaya' tuud siya dum\u0101 magkita' kan \u012asa."
                            },
                            {
                                "text": "   Sakali nakabalik na in manga kiyawakilan hi \u012asa, iban biyaytaan nila hi \u012asa sin kat\u0101n nahinang nila. Piyaagad niya kaniya in manga kiyawakilan niya ampa sila miyadtu pa hambuuk d\u0101ira pagng\u0101nan Bitsayda. Sila-sila sadja in miyadtu."
                            },
                            {
                                "text": "Sakali imurul kaniya in manga tau mataud nakaingat mayan bang piyakain siya. Iyasip niya marayaw in manga tau iban niyas\u012bhatan niya sila pasal sin pamarinta sin Tuhan. Iban napauli' niya isab in manga tau taga sakit hisiyu-siyu sila magkagunahan sin tabang niya."
                            },
                            {
                                "text": " Na, pagga sin magsasadlup na in suga miyawn na kan \u012asa in hangpu' tagduwa mulid niya, laung nila, \u201cTuwan, marayaw pa pakadtuun mu in manga tau pa manga l\u016bngan iban pa manga b\u0101y sin manga mag'uuma amu in masuuk mari bat sila makab\u0101k kakaun iban lugal pagt\u016bgan nila sabab wayruun tau naghuhula' ha hula' ini.\u201d"
                            },
                            {
                                "text": " Sagawa' laung hi \u012asa kanila, \u201cKamu na in dumihil kakaun kanila.\u201d  In sambung nila, \u201cNa, amura lima tinapay iban duwa ista' in kakaun natu' ini. Unu in kabayaan mu hinangun namu'? Madtu ka kami mam\u012b kakaun hipakaun ha manga tau mataud ini?\u201d"
                            },
                            {
                                "text": "(Awn manga lima ngaibu in taud sin manga tau, amu in usug sadja.)  Laung hi \u012asa ha manga mulid niya, \u201cPapalingkura niyu in manga tau kay'man-kay'man hangka-tumpuk.\u201d"
                            },
                            {
                                "text": " Na, iyagad sin manga mulid niya in bayta' niya."
                            },
                            {
                                "text": "Nakalingkud mayan in manga tau, kiyawa' hi \u012asa in lima tinapay iban duwa ista'. Himangad siya pa taas langit ampa siya nagsarang-sukul pa Tuhan. Pag'ubus niya piyag'utud-utud in manga tinapay, diyuhal niya pa manga mulid niya ampa piyarihil pa manga tau."
                            },
                            {
                                "text": "Na, nakakaun in tau kat\u0101n iban kiyansuban sila. Pag'ubus sin manga tau nagkaun, t\u012bpun sin manga mulid hi \u012asa in nakapin kakaun. Nakahipu' sila hangpu' tagduwa ambung."
                            },
                            {
                                "text": "   Manjari hambuuk adlaw duun hi \u012asa isa-isa niya nangangarap pa Tuhan. Sakali miyawn kaniya in manga mulid niya.  Laung hi \u012asa kanila, \u201cBang ha bichara sin manga tau, hisiyu kunu' aku?\u201d"
                            },
                            {
                                "text": " In sambung nila, \u201cLaung sin kaibanan tau ikaw kunu' hi Yahiya Mangliligu'. Na, in kaibanan isab laung nila, ikaw kunu' hi Ilyas. Ampa isab in kaibanan laung nila, hambuuk kaw kunu' nabi sin masa nakauna yadtu amu in nabuhi' nagbalik.\u201d"
                            },
                            {
                                "text": " Na, laung hi \u012asa kanila, \u201cNa, bang kamu, hisiyu aku?\u201d  In sambung hi Pitrus, \u201cIkaw in Almasi (amu kiyawakilan sin Tuhan magbaya' ha unu-unu kat\u0101n).\u201d"
                            },
                            {
                                "text": "   Na, \u012bbut-ibutan tuud sila hi \u012asa di' pabaytaun minsan hisiyu sin pasal ini."
                            },
                            {
                                "text": "Laung niya pa isab kanila. \u201cIn aku amu in Anak M\u0101nusiya' subay tuud makalabay kabinsanaan dakula' iban kahukawan tuud aku sin manga nagtatau-maas ha hula', sin manga nakura' kaimaman iban sin manga guru sin sara' agama. Hipapatay nila aku, sagawa' ha hikat\u016b sin adlaw dayn ha kamatay k\u0101ku' mabuhi' da aku magbalik.\u201d"
                            },
                            {
                                "text": " Iban laung niya kanila kat\u0101n, \u201cBang awn tau mabaya' magad k\u0101ku', subay agarun niya in kabayaan ku bukun in kabayaan niya. Subay siya mangaku sin kat\u0101n haggut-pasu' ha ku'nu-ku'nu waktu minsan siya mapatay ha pasal ku ampa siya t\u016bpun magad k\u0101ku'."
                            },
                            {
                                "text": "Karna' hisiyu-siyu in ma\u016bg ha kabuhi' niya iban magpikil sadja sin kabayaan niya, tantu mapatay da siya. Sagawa' hisiyu-siyu in di' ma\u016bg ha kabuhi' niya minsan siya mapatay ha pasal ku, tantu makabaak siya kabuhi' salama-lama."
                            },
                            {
                                "text": "Sabab unu in kap\u016bsan sin hambuuk tau magpar\u016bl sadja sin kat\u0101n kanapsuhan niya d\u012b ha dunya bang ha adlaw mahuli masiksa' da in nyawa niya ha lawm narka'?"
                            },
                            {
                                "text": "Na, hisiyu-siyu in masipug imiyan sin agad siya k\u0101ku' iban masipug magad sin manga hindu' ku, na in aku amu in Anak M\u0101nusiya' masipug da isab imiyan sin in siya agad k\u0101ku' bang aku magbalik na mari pa dunya iban sin manga mal\u0101ikat. Pagbalik ku mari nalilibut aku sin sahaya ku iban sin sahaya sin Ama' Tuhan, iban sin manga mal\u0101ikat."
                            },
                            {
                                "text": "Ini in mattan hibayta' ku kaniyu. Awn kaibanan d\u012b kaniyu in masi pa buhi' sampay maabut in waktu kamasahan nila dumatung in pamarinta sin Tuhan.\u201d"
                            },
                            {
                                "text": "   Manjari, manga hangka-pitu na in nakalabay pag'ubus niya namung sin manga pasal yan, diy\u0101 hi \u012asa timukad hi Pitrus, hi Yahiya iban hi Ya'kub madtu pa taas b\u016bd nangarap pa Tuhan."
                            },
                            {
                                "text": "Ha sa'bu niya nangangarap pa Tuhan, magt\u016by napinda in lupa sin pamayhuan niya iban nagsahaya tuud sin kaputi' sin tamungun niya."
                            },
                            {
                                "text": "Sakali magt\u016by awn duwa tau duun iban hi \u012asa nagbichara. In duwangka-tau ini hi Musa kay Ilyas, manga nabi amu in malugay na nanaykud dayn ha dunya."
                            },
                            {
                                "text": "Nagsasahaya sila nagpanyata' mawn kan \u012asa. Nagbichara sila iban hi \u012asa pasal sin kamatay hi \u012asa ha Awrusalam amu in masuuk na dumatung ha sus\u016bngun iban amu in dumihil kamakbulan ha maksud sin Tuhan."
                            },
                            {
                                "text": "Na, in hi Pitrus iban sin duwa iban niya nahahaluk nat\u016bg, sagawa' nakabati' sila iban k\u012bta' nila nagsahaya hi \u012asa iban sin duwa tau nagtitindug duun."
                            },
                            {
                                "text": "S\u016bng mayan m\u012bg in duwa tau ini, laung hi Pitrus kan \u012asa, \u201cTuwan, marayaw tuud isab sin yari kami d\u012b! Hinangan namu' kamu t\u016b panggung, hambuuk kaymu, hambuuk kan Musa iban hambuuk kan Ilyas.\u201d (Biya' hantang bukun ha lawm sayu hi Pitrus namung sin biya' ha yan.)"
                            },
                            {
                                "text": " Ha sa'bu niya pa nagbibichara, awn gabun gimuwa' sarta' kiyalambungan sila. Na, miyuga' tuud in manga mulid hi \u012asa kiyalambungan mayan sila sin gabun."
                            },
                            {
                                "text": "Sakali awn na kiyarungugan nila suwara dayn ha gabun. Amu agi sin suwara, \u201cAmu na ini in Anak ku, amu in asal kiyasukuan ku huminang sin maksud ku. Dungug kamu sin hindu' niya!\u201d"
                            },
                            {
                                "text": " Himundung mayan in suwara, amu dakuman hi \u012asa in k\u012bta' nila duun. Na, wala' tuud nagkayba' in manga mulid hi \u012asa sin manga pasal ini. Iban ha waktu yadtu wala' tuud sila namayta' minsan hisiyu pasal sin manga k\u012bta' nila."
                            },
                            {
                                "text": "   Na, pag'adlaw hambuuk lim\u016bd na hi \u012asa iban sin t\u016b mulid niya dayn ha taas b\u016bd. Biy\u0101k hi \u012asa sin manga tau mataud."
                            },
                            {
                                "text": "Sakali awn duun hambuuk tau in imulak, laung niya, \u201cTuwan Guru, pangayuun ku junjung kaymu. Kaluuyi in anak ku usug. Tunggal siya anak ku."
                            },
                            {
                                "text": "Magtagha' sadja siya magsilawak iban dumakdak magpaspad bang siya s\u016brun na saytan. Magbukal-bukal in simud niya iban agun siya di' paghundungan binasahun sampay wayruun na makapin kusug niya."
                            },
                            {
                                "text": "Jiyunjung ku ha manga mulid mu papaguwaun in saytan dayn ha lawm baran sin anak ku, sagawa' di' nila mahinang.\u201d"
                            },
                            {
                                "text": " In sambung hi \u012asa, \u201cAndu', in manga tau sin masa ini wayruun tuud pangandul pa Tuhan iban bingkuk tuud in pamikil. Maunu pa in lugay ku dim\u012b kaniyu ampa niyu kah\u0101tihan in kusug sin kawasa sin Tuhan? Maunu pa in lugay sandalan ku ampa kamu magparachaya?\u201d Pag'ubus laung niya ha tau, \u201cD\u0101ha mari k\u0101ku' in anak mu.\u201d"
                            },
                            {
                                "text": " Nakasuuk mayan mawn in bata', dimakdak siya pa lupa' sarta' nagpaspad na siya sabab sin saytan ha lawm baran niya. Sagawa' iyuldinan hi \u012asa in saytan paguwaun sarta' kiyaulian na in bata'. Na, piyakadtu niya na in bata' pa ama' niya."
                            },
                            {
                                "text": "Na, nahaylan tuud in tau kat\u0101n pagkita' nila sin kusug sin kawasa sin Tuhan."
                            },
                            {
                                "text": "   Na, ha sa'bu sin manga tau kat\u0101n masi nam\u0101n nag'iinu-inu pasal sin manga kat\u0101n nahinang hi \u012asa, namung hi \u012asa ha manga mulid niya, laung niya, \u201cAyaw niyu kalupahi in hibayta' ku bihaun kaniyu! In aku amu in Anak M\u0101nusiya' masuuk na hiungsud pa lawm lima sin manga tau.\u201d"
                            },
                            {
                                "text": "Sagawa' wala' kiyah\u0101tihan sin manga mulid niya in maana sin bichara niya, sabab in yan l\u012blibun dayn kanila bat nila di' kaingatan. Iban mabuga' isab sila mangasubu kan \u012asa sin pasal yan."
                            },
                            {
                                "text": "   Sakali naglugat in manga mulid hi \u012asa pasal bang hisiyu in mataas tuud dayn kanila."
                            },
                            {
                                "text": "Kiyaiingatan hi \u012asa bang unu in p\u012bpikil nila. Hangkan kimawa' siya hambuuk bata'-bata' ampa niya piyatindug ha daig niya."
                            },
                            {
                                "text": "Ubus ampa siya namung, laung niya, \u201cHisiyu-siyu in magparuli tuud ha bata'-bata' biya' ha ini, sabab-karna' agad siya k\u0101ku', na biya' da tuud isab baran ku in piyaruli niya, iban hisiyu-siyu in magparuli k\u0101ku', na piyaruli niya da isab in nagdaak mari k\u0101ku'. Sabab hisiyu-siyu dayn kaniyu in magpatibaba' amu in itungun sin Tuhan labi mataas dayn ha kat\u0101n.\u201d"
                            },
                            {
                                "text": "   Namung hi Yahiya, laung niya, \u201cTuwan, awn k\u012bta' namu' hambuuk tau simabbut sin ng\u0101n mu nagpaguwa' manga saytan dayn ha lawm baran sin tau. Liy\u0101ng namu' siya sabab bukun siya agad k\u0101tu'niyu.\u201d"
                            },
                            {
                                "text": " \u201cAyaw niyu siya l\u0101ngi,\u201d laung hi \u012asa kan Yahiya iban sin manga kaibanan mulid niya, \u201csabab hisiyu-siyu in bukun kimukuntara kaniyu na amuna in agad kaniyu.\u201d"
                            },
                            {
                                "text": "  Manjari pagga magsusuuk na in waktu sin pagbalik hi \u012asa pa surga', hiyambuuk niya na in pikilan niya sin madtu siya pa Awrusalam. Na miyanaw na siya."
                            },
                            {
                                "text": "Nagdaak siya manga tau miyuna dayn kaniya madtu pa hambuuk kawman ha hula' Samariya ha supaya makapagsakap in manga tau datungan niya."
                            },
                            {
                                "text": "Sagawa' in manga tau didtu ha kawman yadtu di' mabaya' magparuli kan \u012asa sabab matampal kanila sin harap pa Awrusalam in gawi hi \u012asa."
                            },
                            {
                                "text": "Na, pag'ingat sin duwa mulid niya, hi Ya'kub kay Yahiya, sin di' magparuli kan \u012asa in manga tau, diyugalan sila. Laung nila kan \u012asa, \u201cPanghu', mabaya' kaw mangayu' kami duwaa bang mayan sila panaugan k\u0101yu dayn ha langit bat sila maubus mapatay?\u201d"
                            },
                            {
                                "text": " Iyatud sila hi \u012asa ampa piyag'amahan."
                            },
                            {
                                "text": "Pag'ubus ampa hi \u012asa iban sin manga mulid niya limanjal pa dugaing kawman."
                            },
                            {
                                "text": "   Sakali ha sa'bu nila miyamanaw, awn hambuuk tau imiyan kan \u012asa, laung niya, \u201cTuwan, magad aku kaymu minsan kaw pakain.\u201d"
                            },
                            {
                                "text": " In sambung hi \u012asa kaniya, \u201cIn manga iru' talun awn lugal pag'uwian nila iban in kamanuk-manukan awn pugad paghali-halihan nila, sagawa' in aku amu in Anak M\u0101nusiya' wayruun tantu lugal pagt\u016bgan iban paghali-halihan ku.\u201d"
                            },
                            {
                                "text": " Laung hi \u012asa ha hambuuk tau, \u201cAgad na kaw k\u0101ku'.\u201d  Sagawa' laung sin tau, \u201cHuun, Tuwan, sa' pauwia naa aku magbalik pa b\u0101y. Bang ku hikakubul na in ama' ku, ampa aku mari magbalik magad kaymu.\u201d"
                            },
                            {
                                "text": " Sagawa' laung hi \u012asa kaniya, \u201cAyaw na kaw mabimbang sin pasal yan, sabab in manga tau patay (in pagtaat nila pa Tuhan), amu in mat\u016bp magkubul ha manga patay. Kadtu na kaw pagpamahalayak pasal sin pamarinta sin Tuhan.\u201d"
                            },
                            {
                                "text": " Laung sin hambuuk tau, \u201cTuwan, magad aku kaymu, sagawa' pakadtua naa aku muna pa b\u0101y mamaid ha manga anak-asawa ku.\u201d"
                            },
                            {
                                "text": " Laung hi \u012asa kaniya, \u201cHisiyu-siyu in mag'araru ampa siya daran naglilingi' pa ulihan, h\u0101ti niya, wayruun ha lawm pikilan niya in pag'araru niya. Mataud dugaing in p\u012bpikil niya. Damikkiyan, in tau mabaya' magad k\u0101ku', ampa awn pa dugaing kabimbangan niya, na h\u0101ti niya di' siya t\u016bpun lumamud ha lawm pamarinta sin Tuhan.\u201d "
                            }
                        ]
                    },
                    {
                        "verses": [
                            {
                                "text": "  Pag'ubus yadtu awn isab kapituwan-tagduwa tau in pin\u012b' sin Panghu' papagnas\u012bhatun pa manga kawman iban kahula'-hulaan amu in s\u016bng niya da isab kadtuun baran niya. Piyapagbunyug niya duwa-ruwangka-tau in manga diyaak niya piyauna dayn kaniya."
                            },
                            {
                                "text": "Laung niya kanila, \u201cIn manga tau (mabaya' na magad ha hindu' sin Bayta' Marayaw) biya' sapantun manga bunga sin tiyanum amu in t\u016bp na tuud pusuun, sagawa' hangkatiyu' da in magpupusu'. Hangkan pangayu'-ngayu' kamu duwaa ha tagdapu sin tiyanum bang mayan siya magdaak mari manga tau tumabang magpusu' sin manga bunga sin tiyanum."
                            },
                            {
                                "text": "Kadtu na kamu. In kamu yan biya' sapantun manga anak bili-bili pakadtuun pa lawm baanan iru' talun amu in mangangaun kanila."
                            },
                            {
                                "text": "Ayaw na kamu magsusa magd\u0101 pitaka', atawa pagluluunan sin kapanyapan niyu atawa tawmpa'. Ayaw na kamu humundung sumagina ha manga tau hipaglanggal niyu ha d\u0101n."
                            },
                            {
                                "text": " \u201cBang kamu sum\u016bd pa lawm b\u0101y sin tau haunu-haunu, magt\u016by niyu pangayui duwaa pa marayaw. Laung niyu, \u2018Bang mayan awn kasannyangan sin lawm b\u0101y ini.\u2019"
                            },
                            {
                                "text": "Na, bang in manga tau ha lawm b\u0101y yan t\u016bpun dihilan kasannyangan, na maawn in kasannyangan piyangayu' niyu duwaa kanila. Sagawa' bang sila di' t\u016bpun dihilan kasannyangan, na di' maawn in kasannyangan piyangayu' niyu duwaa kanila."
                            },
                            {
                                "text": "Tutug kamu ha hambuuk b\u0101y. Kauna iban inuma niyu in unu-unu hilabut nila kaniyu, sabab amu yan in balanja' niyu. Karna' in manga maghihinang t\u016bp gadjihan sin manga tau piyaghulas-sangsaan nila. Ayaw na kamu maglayn dayn ha hambuuk b\u0101y pa hambuuk b\u0101y."
                            },
                            {
                                "text": " \u201cKu'nu-ku'nu kamu makakawn pa hambuuk kawman, ampa kamu hulmatun sin manga tau, kauna in unu-unu hilabut kaniyu."
                            },
                            {
                                "text": "Paulia niyu in manga nasasakit ha kawman yan iban baytai niyu in manga tau duun, laung niyu, \u2018In pamarinta sin Tuhan yari na dimatung kaniyu.\u2019"
                            },
                            {
                                "text": "Sagawa' ku'nu-ku'nu kamu makakawn pa hambuuk kawman, ampa kamu di' asipun sin manga tau, kadtu kamu pa manga kar\u0101n-d\u0101nan ampa niyu iyana in manga tau, laung niyu,"
                            },
                            {
                                "text": "\u2018Minsan in bagunbun dayn ha hula' ini amu in mikit ha siki namu' pakpakun namu' da, (amu in tanda' sin di' na kamu parulihun namu'). Sagawa' ini in tumtuma niyu. In pamarinta sin Tuhan bakas na d\u012b kaniyu.\u2019 \u201d"
                            },
                            {
                                "text": "Na, laung hi \u012asa, \u201cBaytaan ta kamu, bang ha adlaw paghukum na ha manga m\u0101nusiya', mabuggat pa in hukuman hibutang sin Tuhan ha manga tau ha kawman yan dayn sin hukuman hibutang niya ha manga tau sin hula' Sudum, (amu in hula' bakas tanyag in kang\u012ban niya).\u201d"
                            },
                            {
                                "text": "   \u201cAndu', in kamu yan manga tau Kurasin iban manga tau Bitsayda di' hikasipat in kasusahan niyu ha sus\u016bngun! Sabab mayta'? Mataud mu'jijat bakas piyakita' kaniyu, sagawa' wala' niyu da iyasip. Malayngkan bang in manga mu'jijat yan napakita' muna ha manga tau ha d\u0101ira Tirus iban ha d\u0101ira Sidun, tantu magt\u016by sila magsulug badju' karut iban magbutang abu pa \u016b nila, tanda' sin piyagtawbatan nila na in dusa nila."
                            },
                            {
                                "text": "Na bang ha adlaw paghukum na ha manga m\u0101nusiya', mabuggat in hukuman hibutang sin Tuhan kaniyu. Labi pa in buggat niya dayn sin hukuman hibutang pa manga tau Tirus iban manga tau Sidun."
                            },
                            {
                                "text": "Na, in manga kamu isab manga tau Kapirnaum, nagbantug-bantug kamu sin makasampay kamu pa surga'. Sagawa' narka' in sampayan niyu!\u201d"
                            },
                            {
                                "text": " Na, laung hi \u012asa ha manga mulid niya, \u201cHisiyu-siyu in dumungug kaniyu, sali' da aku in diyungug niya. Damikkiyan, hisiyu-siyu in sumulak kaniyu, sali' da aku in siyulak niya, iban hisiyu-siyu in sumulak k\u0101ku' biya' niya da isab siyulak in nagdaak k\u0101ku'.\u201d"
                            },
                            {
                                "text": "  Manjari nakabalik na in manga kapituwan-tagduwa tau naraak niya nagnas\u012bhat. Landu' tuud sila kiy\u016bgan. Laung nila kan \u012asa, \u201cPanghu', minsan in manga saytan ha lawm baran sin manga tau nagkahagad da sin uldin namu', pagsabbut namu' sin ng\u0101n mu!\u201d"
                            },
                            {
                                "text": " In sambung hi \u012asa kanila, \u201cMattan tuud yan, sabab k\u012bta' ku in Puntukan Saytan nahulug biya' sin kasay sin kilat magsi'nag ha langit. Diyaug in kusug niya."
                            },
                            {
                                "text": "Kitaa niyu ba, dihilan ta kamu barakat ha supaya minsan kamu makagiik h\u0101s atawa tangangngang di' kamu maunu. Iban ha supaya kamu isab di' daugun sin kat\u0101n kusug sin Saytan Puntukan, amu in kuntara taniyu. Way tuud makamula kaniyu minsan unu."
                            },
                            {
                                "text": "Malayngkan, subay kamu makuyag bukun pasal kapag'agihan niyu in manga saytan, sagawa' pasal sin kiyasulat na in manga ng\u0101n niyu ha surga'.\u201d"
                            },
                            {
                                "text": "   Na sarta' ha waktu da isab yan, in hi \u012asa nahipu' sin kakuyagan d\u012bhil kaniya sin R\u016b sin Tuhan. Laung niya, \u201c\u016a Ama' ku, ikaw da in makapagbaya' sin unu-unu kat\u0101n ha langit iban dunya! Magsukul tuud aku kaymu, sabab in piyaglimbung mu dayn ha tau taga ingat sampay taga pangadji', amuna in piyah\u0101ti mu ha manga tau awam. Na, in yan mattan tuud, Ama' ku, sabab biya' ha yan in kabayaan mu maawn.\u201d"
                            },
                            {
                                "text": " Laung pa isab hi \u012asa, \u201cKiyarihil na k\u0101ku' sin Tuhan, Ama' ku in unu-unu kat\u0101n. Wayruun makaingat tuud k\u0101ku' amu in Anak Tuhan luwal da in Ama' Tuhan. Damikkiyan da isab wayruun na makaingat tuud ha Ama' Tuhan luwal da aku, amu in Anak niya, iban sin manga tau amu in miyaksud ku paingatun.\u201d"
                            },
                            {
                                "text": " Pag'ubus, ampa hi \u012asa himarap pa manga mulid niya ampa siya namung kanila ha wayruun tau dugaing makarungug kanila. Laung niya, \u201cAwn da karayawan niyu sabab nakakita' na kamu sin manga piyakita' sin Tuhan kaniyu!"
                            },
                            {
                                "text": "Baytaan ta kamu, mataud in manga nabi iban manga sultan ha masa nakauna yadtu in mabaya' tuud kumita' sin manga k\u012bkita' niyu bihaun, sagawa' wala' nila k\u012bta'. Iban mabaya' tuud sila dumungug sin manga diyurungug niyu bihaun, sagawa' wala' nila diyungug.\u201d"
                            },
                            {
                                "text": "  Sakali awn hambuuk guru, amu in mapanday tuud pasal sin sara' agama in miyawn sumulay lumusut kan \u012asa ha bichara. Laung niya, \u201cTuwan, unu in hinangun ku ha supaya aku kasukuan sin kabuhi' salama-lama?\u201d"
                            },
                            {
                                "text": " In sambung hi \u012asa kaniya, \u201cUnu in bayta' ha lawm Kitab sin sara' daakan naug dayn kan Musa? Biya' diin in pangh\u0101ti mu?\u201d"
                            },
                            {
                                "text": " In sambung sin guru, \u201cIn bayta' sin Kitab, \u2018Wajib puspusun niyu in lasa niyu ha Tuhan, Panghu' niyu, labi dayn ha unu-unu kat\u0101n ha lawm atay niyu, ha kabuhi' niyu iban ha lawm pikilan niyu, iban di' niyu hipag'\u016bg kaniya in hulas-sangsa' niyu. Iban subay in lasa niyu ha pagkahi niyu m\u0101nusiya', biya' sin lasa niyu ha baran niyu.\u2019 \u201d"
                            },
                            {
                                "text": " \u201cNakaamu tuud in sambung mu,\u201d laung hi \u012asa. \u201cKahagara in manga daakan yan bat awn kabuhi' mu salama-lama.\u201d"
                            },
                            {
                                "text": " Sagawa' in kabayaan sin guru sin sara' agama wayruun sawayun kaniya hi \u012asa. Hangkan iyasubu niya hi \u012asa, laung niya, \u201cHisiyu baha' in pagkahi ku subay kalasahan ku?\u201d"
                            },
                            {
                                "text": " In sambung hi \u012asa, \u201cAwn yaun hambuuk tau Yahudi lim\u016bd dayn ha Awrusalam madtu pa Ariha. Sakali ha sa'bu niya ha d\u0101n pa, liyangpasan siya sin manga tau mang\u012b'. Hiyubuan siya ampa b\u012bnasa tuud. Wala' siya hiyundungan b\u012bnasa sampay agun-agun na siya matay ampa min\u012bg in manga manglalangpas."
                            },
                            {
                                "text": "Sakali nagtagha' isab awn hambuuk imam Yahudi in limabay dayn ha d\u0101n yaun. Sagawa' pagkita' niya ha tau bakas liyangpasan, simiku' siya pa hansipak sin d\u0101n limabay dayn ha kalayuan."
                            },
                            {
                                "text": "Damikkiyan, awn da isab hambuuk bilal Yahudi in nakalabay. Sagawa' iyatud niya sadja in tau bakas liyangpasan, ubus ampa siya simiku' limabay ha hansipak sin d\u0101n."
                            },
                            {
                                "text": "Manjari awn hambuuk tau Samariya in nakalabay isab dayn ha d\u0101n yaun. Piyaglanggal niya in tau kiyalangpasan. Pagkita' niya ha tau, limuuy tuud siya."
                            },
                            {
                                "text": "Kiyadtu niya in tau iyubatan in pali' sin lana iban alak ampa niya piyutus. Pag'ubus ampa niya piyasakat in tau pa hayup piyanguraan niya. Diy\u0101 niya in tau pa hambuuk b\u0101y paghahantian ampa niya iyupiksa' marayaw."
                            },
                            {
                                "text": "Pag'adlaw hambuuk, giyuwa' niya in duwa pilak batu ampa niya d\u012bhil pa tau tagdapu sin b\u0101y paghahantian. Laung niya ha tagdapu, \u2018Ipata siya marayaw. Pila-pila na in hikabalanja' mu labi dayn sin s\u012bn ini bayaran ku kaymu paghapit ku ha uwi' ku.\u2019 \u201d"
                            },
                            {
                                "text": " Na, mahuli dayn duun, laung hi \u012asa. \u201cNa, ha pikil mu hisiyu ha t\u016bngka-tau in nagpakita' sin lasa niya ha pagkahi niya liyangpasan sin manga tau mang\u012b'?\u201d"
                            },
                            {
                                "text": " In sambung sin guru sin sara' agama, \u201cAmu in tau limuuy iban nag'upiksa' kaniya.\u201d  Laung hi \u012asa, \u201cNa kadtu na kaw ampa mu hinanga in biya' sin nahinang niya.\u201d"
                            },
                            {
                                "text": "  Manjari limanjal na miyanaw hi \u012asa iban sin manga mulid niya. N\u0101kawn sila pa kawman piyaghuhulaan sin hambuuk babai pagng\u0101nan hi Marta. Siyawmbibi niya hinda \u012asa ha lawm b\u0101y niya."
                            },
                            {
                                "text": "Awn hambuuk taymanghud niya babai pagng\u0101nan hi Mariyam. In siya ini limingkud ha tungud siki sin Panghu' \u012asa dimungug sin pagnas\u012bhat niya."
                            },
                            {
                                "text": "Na, nahilu in \u016b hi Marta sin taud sin hinangun niya. Hangkan miyawn siya kan \u012asa, laung niya, \u201cAndu' Tuwan, di' mu ka maparuli in kah\u0101lan ku ini? Piyas\u0101ran aku sin taymanghud ku maghinang sin kat\u0101n hinang. Bang mu baha' siya iyanun patabangun k\u0101ku'?\u201d"
                            },
                            {
                                "text": " In sambung sin Panghu' \u012asa kaniya, \u201cMarta, mayta' kaw magsusa iban magpahilu sin pikilan mu pasal sin manga unu-unu kat\u0101n,"
                            },
                            {
                                "text": "malayngkan, hambuuk da in kagunahan niyu tuud, amu in nap\u012b' hi Mariyam. In hinang niya nakaamu iban subay yan di' \u012bgan dayn kaniya.\u201d "
                            }
                        ]
                    },
                    {
                        "verses": [
                            {
                                "text": "   Manjari awn hambuuk adlaw duun hi \u012asa nangangarap pa Tuhan ha hambuuk lugal. Sakali pag'ubus niya nangarap pa Tuhan, namung in hambuuk mulid niya kaniya. Laung niya, \u201cPanghu', hindui kami mangarap pa Tuhan, biya' kan Yahiya, h\u012bnduan niya in manga mulid niya.\u201d"
                            },
                            {
                                "text": " Laung hi \u012asa kanila, \u201cBang kamu mangarap pa Tuhan subay biya' ha ini in hibichara niyu: \u2018\u016a Ama' namu', bang mayan lagguun sin m\u0101nusiya' in ng\u0101n mu mahasuchi. Bang mayan ikaw na in mamarinta ha m\u0101nusiya' kat\u0101n."
                            },
                            {
                                "text": "Dihilan k\u0101mu' adlaw ini in kakaun kagunahan namu'."
                            },
                            {
                                "text": "Ampuna in manga dusa namu', karna' maapun namu' da isab in kat\u0101n hisiyu-siyu nakarusa k\u0101mu'. Palayua kami dayn ha kasigpitan makapilad sin \u012bman namu'.\u2019 \u201d"
                            },
                            {
                                "text": " Na, laung hi \u012asa ha manga mulid niya, \u201cBang sawpama awn hambuuk d\u012b kaniyu in madtu pa b\u0101y sin bagay niya sin tunga' d\u016bm ampa imiyan, laung niya, \u2018Bagay, pasambia ba aku t\u016b tinapay."
                            },
                            {
                                "text": "Awn hambuuk bagay ku in iyampa nakaratung pa b\u0101y ku dayn ha panawan, sagawa' wayruun kakaun hikalabut ku kaniya!\u2019"
                            },
                            {
                                "text": "Na, bang sawpama isab,\u201d laung hi \u012asa, \u201cin sambung sin bagay niya dayn ha lawm b\u0101y, amu agi, \u2018Ayaw na kaw manghiluhala' k\u0101ku'! In lawang sin b\u0101y ku mahugut na in katambul iban yari na kami nagkukulang iban sin manga anak ku. Malisu' na aku magbangun dumuhal matun kaymu sin piyangayu' mu.\u2019"
                            },
                            {
                                "text": "Na, unu na in kas\u016bngan? Baytaan ta kamu, minsan in tau yan malisu' magbangun dumihil sin tinapay piyangayu' mu ha tungud sin pagbagay niyu, bang kaw matugul iban di' masipug mangayu' kaniya, di' lumugay malugus da siya dumihil sin unu-unu na kagunahan mu."
                            },
                            {
                                "text": " \u201cHangkan ini in hibayta' ku kaniyu. Ayaw kamu masumu mangayu' sabab tantu karihilan da kamu. Ayaw kamu masumu lumawag sabab tantu makab\u0101k da kamu. Ayaw kamu masumu kumu'ku' sin lawang sabab tantu kaukaban da kamu."
                            },
                            {
                                "text": "Karna' hisiyu-siyu in mangayu', karihilan siya. In hisiyu-siyu lumawag makab\u0101k siya iban in hisiyu-siyu kumu'ku' sin lawang kaukaban siya, minsan hisiyu."
                            },
                            {
                                "text": " \u201cNa, asubuhun ta kamu manga kaamaan. Dihilan niyu ka h\u0101s in anak niyu bang mangayu' ista' kaniyu?"
                            },
                            {
                                "text": "Atawa dihilan niyu ka siya tangangngang bang mangayu' iklug kaniyu?"
                            },
                            {
                                "text": "Na, minsan biya' diin in ng\u012b' niyu, maingat da isab kamu mangdihil sin unu-unu hikarayaw ha manga anak niyu. Na, amu pa ka isab in Tuhan, Ama' niyu ha surga' in di' maingat dumihil sin hikarayaw kaniyu? Patulunan niya sin R\u016b sin Tuhan in hisiyu-siyu mangayu' kaniya.\u201d"
                            },
                            {
                                "text": "   Sakali awn hambuuk waktu, piyaguwa' hi \u012asa in saytan umaw dayn ha lawm baran sin tau. Naumaw in tau sabab sin saytan ha lawm baran niya. Pagguwa' sin saytan nakabichara na in tau. Na, nahaylan tuud in manga tau mataud."
                            },
                            {
                                "text": "Sagawa' laung sin kaibanan tau, \u201cIn nagdihil kaniya yan barakat magpaguwa' saytan, hi Bilsibul amu in Nakura' sin Manga Saytan.\u201d"
                            },
                            {
                                "text": " In kaibanan tau mabaya' sumulay sin barakat hi \u012asa. Hangkan nangayu' sila kumita' hambuuk mu'jijat dayn kan \u012asa bat awn tanda' kakitaan nila sin bunnal tuud naraak siya sin Tuhan."
                            },
                            {
                                "text": "Sagawa' kiyaiingatan hi \u012asa bang unu in ha lawm pikilan nila. Hangkan, laung niya kanila, \u201cBang in manga tau ha hambuuk hula' nababahagi', nagdurugaing-dugaing agaran iban nagbunu'-biyunui, na in hula' yan di' lumugay magkang\u012b' da. Damikkiyan, bang in maglahasiya' magsagga'-siyaggai, na di' lumugay kumang\u012b' da sila."
                            },
                            {
                                "text": "Na, hangkan bang sawpama in Puntukan Saytan magkuntara iban sin manga tindug niya, in kusug sin kawasa niya di' tumatas iban di' lumugay kumang\u012b' na sila. Na, in agi niyu hi Bilsibul in nagdihil k\u0101ku' barakat magpaguwa' sin manga saytan."
                            },
                            {
                                "text": "Na, bang bunnal in agi niyu yan, na hisiyu baha' isab in nagdihil barakat ha manga tindug niyu magpaguwa' saytan? In manga tindug niyu, amuna in mamayta' sin kas\u0101an sin pamikil niyu!"
                            },
                            {
                                "text": "Tantu in barakat ku magpaguwa' saytan bukun dayn ha Puntukan Saytan, sabab in yan nahinang ku dayn ha kusug sin kawasa sin Tuhan. Na, amu yan in tanda' magpakita' kaniyu sin in pamarinta sin Tuhan yari na d\u012b bihaun kaniyu.\u201d"
                            },
                            {
                                "text": " (Diyalil hi \u012asa in Puntukan Saytan pa hambuuk tau makusug.) Laung niya, \u201cBang in tau makusug magjaga sin b\u0101y niya panyap iban sin kat\u0101n pakukus niya, na way kapiligruhan sin kat\u0101n alta' niya."
                            },
                            {
                                "text": "Sumagawa' bang siya gubatun sin hambuuk tau labi makusug dayn kaniya tantu daugun siya. Makawa' in kat\u0101n pakukus amu in piyanghalapan niya, iban sin manga alta' niya ampa pagbahagi'-bahagiun sin tau nanglangpas kaniya."
                            },
                            {
                                "text": " \u201cNa, hisiyu-siyu in bukun agad k\u0101ku' in siya yan kimukuntara k\u0101ku', iban hisiyu-siyu in di' tumabang k\u0101ku' magtipun magpatibuuk ha manga tau, bat sila masuku' sin Tuhan, biya' niya da piyulak-palik in manga tau.\u201d"
                            },
                            {
                                "text": "   Laung pa isab hi \u012asa, \u201cBang in saytan makaguwa' na dayn ha lawm baran sin tau, maglunsulan na yan ha hula' paslangan mahunit paghulaan lumawag lugal paghali-halihan niya, sagawa' di' mayan siya makab\u0101k lugal, laung niya ha baran niya, \u2018Magbalik na aku pa lawm baran sin tau bakas kiyabutangan ku.\u2019"
                            },
                            {
                                "text": "Na, pags\u016bd niya magbalik, k\u012bta' niya wayruun dugaing nakasubli kaniya ha lawm baran sin tau, l\u0101gi' malanu' iban mahawan in lawm niya."
                            },
                            {
                                "text": "Na, gumuwa' siya magbalik ampa siya dumangin pitu saytan labi pa in ng\u012b' dayn kaniya, ubus ampa sila sum\u016bd pa lawm baran sin tau. Na, bang sila makas\u016bd na kat\u0101n, in kah\u0101lan sin tau yan magduruhun in ng\u012b' dayn sin nakauna hambuuk da in saytan ha lawm baran niya.\u201d"
                            },
                            {
                                "text": "  Sa'bu hi \u012asa nagbibichara, awn hambuuk babai dayn ha manga tau mataud in namung kan \u012asa, laung niya, \u201cLandu' in kakuyagan sin babai imanak iban nagpaduru' kaymu!\u201d"
                            },
                            {
                                "text": " Sagawa' laung hi \u012asa, \u201cLabi pa in kakuyagan sin tau dumungug iban magkahagad sin Parman sin Tuhan.\u201d"
                            },
                            {
                                "text": "   Piyagtipunan mayan hi \u012asa sin manga tau di' maambat, \u012byan niya sila, laung niya, \u201cDi' hikasipat in ng\u012b' sin manga tau ha masa ini! Mabaya' sila kumita' mu'jijat tanda' sin barakat ku, sagawa' di' sila pakitaun mu'jijat luwal da in mu'jijat biya' sin barakat kimugdan kan Yunus sin masa nakauna yadtu."
                            },
                            {
                                "text": "In mu'jijat kimugdan kan Nabi Yunus amu in tanda' nagpakita' ha manga tau Niniba sin in siya bunnal naraak sin Tuhan. Damikkiyan, in mu'jijat kumugdan ha amu in Anak M\u0101nusiya' amu in tanda' magpakita' ha manga tau sin masa ini, sin bunnal tuud naraak siya sin Tuhan."
                            },
                            {
                                "text": "Na, bang dumatung na in adlaw paghukum sin Tuhan ha manga m\u0101nusiya' kat\u0101n, taksilun sin hambuuk Pangiyan dayn ha hula' Siba in manga tau sin masa ini. Sabab in siya minsan malayu' in hula' niya miyadtu siya dimungug sin manga himum\u016bngan hi Sultan Sulayman amu in tau malawm tuud in ingat niya. Na, baytaan ta kamu, awn d\u012b bihaun in labi pa dayn kan Sulayman."
                            },
                            {
                                "text": "Damikkiyan, in manga tau dayn ha hula' Niniba, bang maabut in adlaw paghukum ha manga m\u0101nusiya', manaksil da isab kaniyu. Sabab in sila, pagdungug nila sin nas\u012bhat hi Yunus, magt\u016by sila nagkahagad iban nagtawbat sin manga dusa nila. Na, baytaan ta kamu, awn d\u012b bihaun kaniyu in labi pa dayn kan Yunus.\u201d"
                            },
                            {
                                "text": "   Laung pa isab hi \u012asa, \u201cWayruun tau mags\u016b' sin palitaan ubus ampa niya hitapuk atawa lukuban sin pastan. G\u0101m mayan hibutang niya ha pagbubutangan palitaan ha supaya pags\u016bd sin manga tau kakitaan nila in ilaw."
                            },
                            {
                                "text": "In manga mata niyu amuna in biya' sapantun ilaw sin ginhawa-baran niyu. Bang in mata niyu marayaw, (h\u0101ti niya bang mabuntul in lawm atay niyu pa Tuhan) na awn kasawahan sin pikilan niyu. Masilang niyu in hinang mabuntul iban bukun. Sagawa' bang in mata niyu bukun marayaw, (h\u0101ti niya bang bingkuk in lawm atay niyu) na biya' sin ha lawm katigidluman in pikilan niyu. Di' niyu masilang in hinang mabuntul iban bukun."
                            },
                            {
                                "text": "Hangkan tantuha niyu tuud in baran niyu sin marayaw in pikilan niyu tudju pa Tuhan, bukun ha lawm katigidluman."
                            },
                            {
                                "text": "Bang mabuntul in lawm atay niyu, ha wayruun tuud bingkuk-bingkuk niya, na in kat\u0101n ha lawm pikilan niyu marayaw tuud. Ha lawm kasawahan kamu biya' kamu sapantun kiyugdan sin sawa sin palitaan.\u201d"
                            },
                            {
                                "text": "   Sakali naubus mayan nagbichara hi \u012asa, tiyaabbit siya sin hambuuk Parisi pas\u0101whun magkaun kaniya. Na, miyagad na hi \u012asa sim\u016bd pa lawm b\u0101y niya ampa siya limingkud kimaun."
                            },
                            {
                                "text": "Na, nainu-inu in tau Parisi bang mayta' hi \u012asa kimaun minsan wala' nakapanghugas tuud marayaw sin lima niya biya' sin kaagi sin manga Yahudi magsuchi sin lima nila bang sila kumaun."
                            },
                            {
                                "text": " Hangkan laung sin Panghu' \u012asa kanila, \u201cIn kamu manga Parisi, tuyuan niyu suchihun in anggawta'-baran iban kapanyapan niyu, sagawa' in lawm atay niyu bukun suchi sabab hipu' sin kang\u012ban iban baya' mangulli' ha manga tau."
                            },
                            {
                                "text": "Dupang tuud kamu! Wala' niyu ka kiyaingatan sin in nagpapanjari sin anggawta'-baran niyu amura isab in nagpapanjari sin lawm atay niyu?"
                            },
                            {
                                "text": "Bang kamu mabaya' masuchi tuud ha unu-unu kat\u0101n, na panabangan niyu ha manga miskin in manga alta' kiyakaputan niyu."
                            },
                            {
                                "text": " \u201cMakaluuy tuud in kamu manga Parisi! Bunnal na sa matuyu' tuud kamu magdihil jakat pa Tuhan. Hiungsud niyu jakat in hambuuk sin hangpu'ka-bahagi' sin manga dahun-dahun hipagpahamut sin kakaun biya' na sin dahun-dahun pagng\u0101nan minta iban ru. Jakatan niyu isab in kaibanan tiyanum kat\u0101n biya' da ha yan. Sagawa' liyupa niyu in kabuntulan iban sin lasa niyu ha Tuhan. Na amuna yan in subay niyu bawgbugan, l\u0101gi' subay niyu da isab di' lupahun in manga kaibanan daakan sin sara' agama."
                            },
                            {
                                "text": " \u201cMakaluuy tuud in kamu manga Parisi! Mabaya' tuud kamu lumingkud ha manga lilingkuran tiyatagama ha manga balkanan duun ha langgal. Iban mabaya' tuud kamu salamun iban lagguun sin manga tau duun ha manga tabu'."
                            },
                            {
                                "text": " \u201cMakaluuy tuud kamu! Biya' kamu sin manga kubul wayruun sunduk amu in makasammal ha manga tau bang nila kagiikan.\u201d"
                            },
                            {
                                "text": " Sakali awn hambuuk guru sin sara' agama in imiyan kan \u012asa, laung niya, \u201cTuwan, bang kaw magbichara sin biya' ha yan, biya' da isab kami in jiy\u016bk mu!\u201d"
                            },
                            {
                                "text": " In sambung hi \u012asa, \u201cMakaluuy tuud isab in kamu manga guru sin sara' agama! Pabu'gatan niyu in manga tau sin manga daakan sin sara' agama, amu in di' nila mar\u0101. Malayngkan, di' kamu magpikil tumabang kanila mamawgbug sin daakan sin sara'."
                            },
                            {
                                "text": " \u201cMakaluuy tuud kamu! Piyalingkat niyu in paghinang sin manga tampat sin manga kanabihan bakas biyunu' sin manga kaapu'-apuan niyu."
                            },
                            {
                                "text": "Na, in hinang niyu yan amu in nagpakita' sin kiyaamuhan kamu sin h\u012bnang sin manga kaapu'-apuan niyu. Biyunu' nila in manga nabi, h\u0101ti kamu in nagparayaw sin tampat sin manga nabi ganti' panumtuman kanila."
                            },
                            {
                                "text": "Dayn ha sabab yan, nagparman in Tuhan, amu in makaingat sin unu-unu kat\u0101n. Amu agi niya, \u2018Pakawnun ku kanila in manga nabi iban sin manga kiyawakilan ku. Sa' in kaibanan patayun nila, ampa in kaibanan binsanaun nila.\u2019"
                            },
                            {
                                "text": "Na, hangkan in manga tau sin masa bihaun kugdanan sin murka' sin Tuhan, sabab sin manga nabi biyunu' sin manga kaapu'-apuan nila dayn ha tagna' pa sin kapanjari sin dunya."
                            },
                            {
                                "text": "Dayn ha kabunu' kan H\u0101bil (amu in anak hi Apu' Adam) sampay pa kabunu' kan Jakariyas, amu in biyunu' duun ha \u016bt sin lugal pagkukulbanan iban sin Bilik Suchi. Na, baytaan ta kamu sin mattan. In manga tau sin masa ini amu in kugdanan sin murka' sin Tuhan sabab sin manga kat\u0101n nabunu' sin kaapu'-apuan nila!"
                            },
                            {
                                "text": " \u201cMakaluuy tuud in kamu manga guru sin sara' agama! Bang ib\u0101rat nags\u016bd pa lawm b\u0101y, giyunggungan niyu in kunsi' sin lawang bat supaya in manga tau di' makas\u016bd. H\u0101ti niya kamu in timampan sin pangh\u0101ti sin manga tau pasal sin hindu' bunnal. Di' pa sarang kaniyu siyulak niyu in bayta' kasabunnalan, sagawa' hawiran niyu in kaibanan mabaya' umingat sin kasabunnalan!\u201d"
                            },
                            {
                                "text": " Manjari naka\u012bg mayan hi \u012asa dayn ha lugal yaun, mang\u012b' tuud in sawayan sin manga Parisi iban guru sin sara' agama kaniya. Mataud ginisan in piyangasubu nila kan \u012asa,"
                            },
                            {
                                "text": "ha supaya nila masaggaw hi \u012asa ha bichara, bang mas\u0101' in kasambung niya. H\u0101ti katuntutan nila hi \u012asa. "
                            }
                        ]
                    },
                    {
                        "verses": [
                            {
                                "text": "   Sakali ha sa'bu hi \u012asa duun nagsasambung-laung iban sin manga Parisi, miyawn in manga tau di' maambat in taud. Nagdigpit tuud in manga tau ibuhan, amu in pag'iyanun agun di' kahulugan jawm. Sakali b\u012bcharahan muna hi \u012asa in manga mulid niya, laung niya, \u201cHalli' kamu dayn ha pasulig sin manga Parisi, h\u0101ti niya amu in addat nila magpabaw'-baw' sadja."
                            },
                            {
                                "text": "Kaingatan niyu, unu-unu in tiyatapuk tantu gumuwa' da iban unu-unu in l\u012blibun tantu kaingatan da."
                            },
                            {
                                "text": "Hangkan, unu-unu in kiyabayta' niyu ha katigidluman gumuwa' da pa kasawahan iban unu-unu in kiyahagas-hagas niyu ha sipuk-sipuk hipamahalayak da pa m\u0101nusiya' kat\u0101n."
                            },
                            {
                                "text": "   \u201cNa, baytaan ta kamu manga bagay ku, ayaw kamu mabuga' ha manga makapatay sin baran niyu, sagawa' wayruun na dugaing kamulahan mahinang nila pagpuas yadtu."
                            },
                            {
                                "text": "Baytaan ta kamu bang hisiyu in subay kabugaan niyu. Tuhan in subay kabugaan niyu, amu in tagakawasa lumaruk kaniyu pa narka' pag'ubus niya kamu bugtuan napas. Pagkahagad kamu k\u0101ku' sin subay Tuhan tuud in awla kabugaan niyu!"
                            },
                            {
                                "text": " \u201cPikila niyu ba in manga manuk-manuk. Bukun ka in lima manuk-manuk asibi' duwa unud s\u012bn da hipagdagang? Biya' wayruun halga' nila. Sagawa' minsan in hambuuk manuk-manuk mahalga' da ha Tuhan."
                            },
                            {
                                "text": "Na damikkiyan in kamu, minsan in taud sin buhuk ha \u016b niyu naiitung kat\u0101n sin Tuhan. Hangkan, ayaw kamu mabuga' sabab labi pa kamu m\u0101yu' mahalga' kaniya dayn ha manga manuk-manuk minsan pila in taud nila!\u201d"
                            },
                            {
                                "text": "   \u201cIban ini in hibayta' ku kaniyu. Hisiyu-siyu in magsabunnal ha katauran tau sin agad siya k\u0101ku', amu in Anak M\u0101nusiya', magsabunnal da isab aku ha alupan sin manga mal\u0101ikat sin Tuhan sin in siya agad k\u0101ku'."
                            },
                            {
                                "text": "Sagawa' hisiyu-siyu in imiyan ha katauran tau sin in siya bukun agad k\u0101ku', amu in Anak M\u0101nusiya', na umiyan da isab aku ha alupan sin manga mal\u0101ikat sin Tuhan, sin in siya bukun agad k\u0101ku'."
                            },
                            {
                                "text": " \u201cHisiyu-siyu in mamung mang\u012b' k\u0101ku', amu in Anak M\u0101nusiya', maampun da siya, sagawa' hisiyu-siyu in mamung mang\u012b' ha R\u016b sin Tuhan, di' siya ampunun sin Tuhan."
                            },
                            {
                                "text": " \u201cNa, ha waktu sus\u016bngun bang kamu saggawun hukumun ha lawm manga langgal atawa ha alupan sin manga gubnul iban manga sultan, ayaw kamu magsusa bang biya' diin in kaagi niyu dumaawa atawa bang unu in hibichara niyu."
                            },
                            {
                                "text": "Sabab bang dumatung in waktu yan hinduan da kamu sin R\u016b sin Tuhan, bang unu in hibichara niyu.\u201d"
                            },
                            {
                                "text": "  Sakali awn hambuuk tau dayn ha manga kamatauran in namung kan \u012asa, laung niya, \u201cTuwan, iyana in taymanghud ku pabahagii aku sin alta' kiyab\u012bn sin ama' namu'.\u201d"
                            },
                            {
                                "text": " In sambung hi \u012asa kaniya, \u201cUtu', wayruun kapatutan ku sumara' atawa magbahagi' sin alta' niyu.\u201d"
                            },
                            {
                                "text": "Sakali \u012byan hi \u012asa in manga tau kat\u0101n duun, laung niya, \u201cKamaya'-maya' da kamu iban halli' kamu dayn ha manga unu-unu napsu mang\u012b' sabab in tantu kasannyangan iban kakuyagan di' mab\u012b sin manga alta' niyu, minsan da biya' diin in daya niyu.\u201d"
                            },
                            {
                                "text": " Pag'ubus niyas\u012bhatan hi \u012asa in manga tau. Diyalil niya kaagi in pagnas\u012bhat niya. Laung niya, \u201cAwn bakas hambuuk tau dayahan taga lupa' iban mabunga tuud in kat\u0101n tiyanum ha lupa' niya."
                            },
                            {
                                "text": "Sakali namikil-mikil in tau ini. Laung niya ha baran niya, \u2018Wayruun na lugal kapagtaw'an ku sin manga bunga sin tiyanum ku. Unu na baha' in hinangun ku?"
                            },
                            {
                                "text": " \u201c \u2018Ah, biya' ha ini in hinangun,\u2019 laung niya ha baran niya, \u2018hipalubu ku in manga buriga ku ampa aku magpahinang dakula'. Duun ku hitaw' in manga bunga sin tiyanum iban sin manga alta' ku kaibanan."
                            },
                            {
                                "text": "Ubus ampa ku iyanun in baran ku, laung ku, \u201cIkaw na ini in tau, hipu' sin alta' ginisan hikapagguna minsan pila tahun. Na, ayaw kaw magsusa. G\u0101m mayan pagpakansub kaw kumaun iban minum iban paglami-lami kaw!\u201d \u2019"
                            },
                            {
                                "text": " \u201c \u2018Sagawa'\u2019 laung sin Tuhan kaniya, \u2018Dupang kaw tuud! Sabab ha d\u016bm da ini masalay na kaw iban sin nyawa mu. Mabutas na kaw iban sin alta' mu iban tau dugaing na in mag'alta' sin alta' hitaw' mu.\u2019 \u201d"
                            },
                            {
                                "text": " Mahuli dayn duun, laung hi \u012asa, \u201cNa, biya' ha yan in kumugdan ha manga tau amu in magpab\u016bd iban magtaw' sadja sin manga alta' pa baran nila. Sagawa' miskin sila ha pangatud sin Tuhan\u201d (sabab wayruun tagaran nila unu-unu ha surga'.)"
                            },
                            {
                                "text": "   Pag'ubus laung hi \u012asa ha manga mulid niya, \u201cNa, hangkan ini in hindu' ku kaniyu. Ayaw kamu magsusa pasal sin kabuhianan niyu, bang unu in kaunun niyu, atawa magsusa sin pagtamung niyu."
                            },
                            {
                                "text": "Karna' in kabuhi' ta labi mahalga' dayn sin manga kakaun, iban in anggawta'-baran ta labi mahalga' dayn sin manga tamungun."
                            },
                            {
                                "text": "Kitaa niyu ba in manga manuk-manuk. Di' sila magtanum iban di' sila mag'ani. Wayruun bilik atawa buriga pagtaw'an nila sin manga kakaun nila. Malayngkan piyakakaun sila sin Tuhan! Na, ayaw pa isab kamu in di' buhiun sin Tuhan? Labi kamu m\u0101yu' mahalga' kaniya dayn sin manga manuk-manuk!"
                            },
                            {
                                "text": "Mayta', humaba' ka in umul niyu bang kamu magsusa? Minsan hangka j\u0101m, di'!"
                            },
                            {
                                "text": "Na, bang in manga parakala' sibi'-sibi' biya' ha yan di' da matabang sin pagsusa niyu, na mayta' pa kamu magsusa sin manga kaibanan?"
                            },
                            {
                                "text": " \u201cKitaa niyu ba in manga kasumping-sumpingan yan amu in timubu' isa-isa nila. Di' sila maghinang iban di' sila maghablun sin tamungun nila. Sagawa' baytaan ta kamu, minsan in pakayan hi Sultan Sulayman, amu in bantug tuud dayahan di' da makaatu sin dayaw sin pakayan sin manga kasumpingan yan."
                            },
                            {
                                "text": "Tuhan da in magpatamung ha manga kaparangan, amu in buhi' adlaw ini, sagawa' kunsum-ku'nisa mapatay da hirungul pa k\u0101yu. Na, bang piyatatamung sin Tuhan in manga kaparangan biya' ha yan, na amu pa isab kamu in di' patamungun sin Tuhan? Bukun pakarayaw mahugut in pangandul niyu pa Tuhan!"
                            },
                            {
                                "text": " \u201cNa, hangkan ayaw niyu tuud pahalgaa ha lawm atay niyu in manga kakaun iban inumun kabuhianan niyu. Ayaw kamu magsusa sin pasal yan."
                            },
                            {
                                "text": "Sabab mabiya' kamu sin manga tau bukun bangsa Yahudi, amu in magsusa sadja sin manga kabuhianan nila. Unu-unu in kagunahan niyu, kiyaingatan da sin Tuhan, Ama' niyu."
                            },
                            {
                                "text": "G\u0101m mayan subay Tuhan in papagbayaun niyu ha lawm atay niyu ampa niya hirihil kaniyu in manga kagunahan niyu yan.\u201d"
                            },
                            {
                                "text": "   \u201cIn kamu manga mulid ku, ayaw kamu mabuga' minsan kamu hangkatiyu' da, karna' in Tuhan, Ama' niyu, makuyag mangandul kaniyu sin pamarinta niya."
                            },
                            {
                                "text": "Dagangan niyu in manga alta' niyu ampa niyu pagsarakkahan ha manga miskin in b\u012bhan niya. Pagpitaka' kamu sin di' magkang\u012b'. In h\u0101ti niya pagmarayawan niyu in alta' niyu bat awn daya niyu didtu ha surga', amu in daya di' tuud malawa' iban karagdagan sabab wayruun sugarul makatakaw iban wayruun manga kuuk makamula sin manga alta' niyu duun."
                            },
                            {
                                "text": "Karna' hawnu-hawnu in kiyabutangan sin pangalta' niyu duun da isab in bimbang sin atay niyu."
                            },
                            {
                                "text": "  \u201cPagsakap kamu asal biya' sapantun sin manga daraakun nagtatagad sin pag'uwi' sin nakura' nila dayn ha pagtiyaunan. Pahugutun nila asal in panamung nila iban s\u016ban nila asal in palitaan nila. H\u0101ti bang siya dumatung iban magku'ku' na sin lawang magt\u016by nila siya kaukaban."
                            },
                            {
                                "text": "  \u201cPagsakap kamu asal biya' sapantun sin manga daraakun nagtatagad sin pag'uwi' sin nakura' nila dayn ha pagtiyaunan. Pahugutun nila asal in panamung nila iban s\u016ban nila asal in palitaan nila. H\u0101ti bang siya dumatung iban magku'ku' na sin lawang magt\u016by nila siya kaukaban."
                            },
                            {
                                "text": "Landu' tuud in kakuyagan sin manga daraakun bang sila karatungan sin nakura' nila bati' iban sakap! Na, baytaan ta kamu, in nakura' magt\u016by magpahugut sin kambut sin badju' niya bat siya makatanam manglabut ha manga daraakun niya. Palingkurun niya in manga daraakun niya ampa niya sila labutun."
                            },
                            {
                                "text": "Landu' in kakuyagan nila bang sila karatungan sin nakura' nila sakap ha unu-unu na waktu, tunga' d\u016bm ka atawa subu-subu."
                            },
                            {
                                "text": "Na, ingat kamu. Bang kaingatan sin tau tagdapu b\u0101y bang ku'nu waktu sum\u016bd in sugarul pa lawm b\u0101y niya, na di' niya pas\u0101ran mas\u016bd in b\u0101y niya."
                            },
                            {
                                "text": "Na, hangkan in kamu subay isab majaga, sabab in aku, amu in Anak M\u0101nusiya', magbalik mari pa dunya ha waktu di' niyu mapikil magbalik aku.\u201d"
                            },
                            {
                                "text": " Laung hi Pitrus, \u201cPanghu', kami sadja ka in kiyatakdilan sin bichara mu yan atawa agad in tau kat\u0101n?\u201d"
                            },
                            {
                                "text": " In sambung hi Panghu' \u012asa, \u201cHisiyu-siyu in daraakun kapangandulan iban taga akkal, siya in p\u012bun sin nakura' niya magparuli sin lawm pam\u0101y-b\u0101y niya. Siya in magparuli magdihil sin kakaun sin manga kaibanan daraakun ha sakaba' waktu sin pagkaun."
                            },
                            {
                                "text": "Na, bang in daraakun ini datungan sin nakura' niya naghihinang siya sin hinang kiyapangandul kaniya, na kumuyag tuud siya!"
                            },
                            {
                                "text": "Na, baytaan ta kamu, tantu tuud in daraakun ini amuna in pangandulan sin kat\u0101n alta' sin nakura' niya."
                            },
                            {
                                "text": "Sagawa' bang in daraakun ini sawpama bukun marayaw, laung niya ha lawm atay \u2018\u0100, malugay pa magbalik in nakura' ku!\u2019 Na, binasahun niya in manga kaibanan daraakun usug-babai iban magpar\u016bl sadja siya sin baran niya magkaun iban maghilu."
                            },
                            {
                                "text": "Sakali in nakura' sin daraakun ini nagtagha' na sadja nagbalik ha waktu wala' niya naniyat sin dumatung in nakura' niya, sabab di' niya kaingatan bang ku'nu in balik sin nakura' niya. Na, tantu lagutun siya tuud sin nakura' niya iban magsibu' na in uwian niya iban sin manga tau di' magparachaya ha Tuhan."
                            },
                            {
                                "text": " \u201cBang kiyaiingatan sin hambuuk daraakun in kabayaan sin nakura' hipahinang kaniya, ampa di' siya magsakap maghinang, na tantu masakit tuud in paglubak kaniya."
                            },
                            {
                                "text": "Sagawa' bang in hambuuk daraakun di' makaingat bang unu in kabayaan sin nakura' hipahinang kaniya, ampa siya makarusa, na binsanaun da isab siya, sagawa' bukun biya' diin in paglubak kaniya. Karna' in tau kiyarihilan mataud, na mataud da isab in huwat-huwatun tagaran dayn kaniya. Damikkiyan, in tau kiyarihilan landu' mataud, na landu' mataud da isab in huwat-huwatun tagaran dayn kaniya."
                            },
                            {
                                "text": "   \u201cIn maksud sin pagkari ku pa dunya dum\u0101 sin biya' sapantun k\u0101yu. Na, in kabayaan ku dumukut na in k\u0101yu."
                            },
                            {
                                "text": "Awn kabinsanaan dakula' dumatung k\u0101ku' iban landu' tuud isab masigpit in pikilan ku ha salugay di' mapuas in kabinsanaan yan!"
                            },
                            {
                                "text": "Na in pangannal niyu in pagkari ku pa dunya nakar\u0101 kasannyangan ha manga m\u0101nusiya'? Na, wala'. In pagkari ku nakarihil palsaggaan."
                            },
                            {
                                "text": "Sabab tagnaan dayn ha bihaun in manga tau magsagga'-siyaggai na pasal ku. Bang awn limangka-tau magtalianak, in t\u016bngka-tau sumagga' ha duwangka-tau, h\u0101ti in duwangka-tau sumagga' ha t\u016bngka-tau."
                            },
                            {
                                "text": "In manga ama' iban sin manga anak nila usug magsagga'-siyaggai. In manga ina' magsagga'-siyaggai iban sin manga anak nila babai. In manga magtali-ugangan babai magsagga'-siyaggai.\u201d"
                            },
                            {
                                "text": "   Laung pa isab hi \u012asa ha manga tau mataud, \u201cBang niyu kakitaan in andum guwa' dayn ha sadlupan, laung niyu, umulan. Na, naagad in bichara niyu."
                            },
                            {
                                "text": "Iban bang niyu kananaman in hangin dayn ha s\u0101tan, laung niyu masu' na isab in hula'. Na, naagad in bichara niyu."
                            },
                            {
                                "text": "In manga kamu yan magpabaw'-baw' sadja! Maingat niyu pamandugahan in ng\u012b'-dayaw sin hula' dayn ha manga lupa sin kakitaan niyu ha lupa' iban ha langit. Sagawa' mayta' niyu di' kaingatan pamandugahan in manga pakaradjaan k\u012bkita' niyu ha masa bihaun?"
                            },
                            {
                                "text": "   \u201cNa, silanga niyu in mang\u012b' dayn ha marayaw bat supaya kamu makahinang sin mabuntul."
                            },
                            {
                                "text": "Bang sawpama awn tau manuntut kaniyu amu in dum\u0101 kaniyu maghukum pasal sin utang niyu, hinanga niyu tuud in mahinang niyu bat kamu makapagsulut ha di' pa kamu makaabut pa paghukuman. Sabab bang kamu di' makapagsulut, na mar\u0101 na kamu pa manghuhukum. Ubus ampa kamu hitukbal pa pulis. Pag'ubus ampa kamu hiluun sin pulis pa j\u012bl."
                            },
                            {
                                "text": "Na, ingat kamu, duun kamu tumuddas ha salugay di' niyu kabayaran in kat\u0101n utang iban sin murta kaniyu. Minsan hambuuk unud s\u012bn, di' dagdagan.\u201d "
                            }
                        ]
                    },
                    {
                        "verses": [
                            {
                                "text": "  Na, ha waktu da isab yadtu awn manga tau duun in namayta' kan \u012asa pasal sin manga tau Jalil piyapatay hi Pilatu ha sa'bu nila nagsusumbay' sin manga hayup pagkulbanan pa Tuhan."
                            },
                            {
                                "text": "In sambung hi \u012asa kanila, \u201cNa, pagga biya' h\u0101dtu in kamatay ha manga tau Jalil yadtu, ha pikil niyu baha' amu yadtu in tanda' sin in sila landu' tuud baldusa dayn ha kaibanan tau Jalil?"
                            },
                            {
                                "text": "Tantu bukun! Na, ingat kamu bang kamu di' magtawbat sin manga dusa niyu in kamu yan magmula da isab biya' kanila."
                            },
                            {
                                "text": "Na, biya' na isab pasal sin hangpu' tagwalu tau miyatay kiyara'ganan sin b\u0101y mataas pagjajagahan, nalubu didtu ha Siluwam. Bang kamu, in kamatay nila yadtu tanda' sin baldusa tuud sila dayn ha kaibanan tau naghuhula' ha Awrusalam?"
                            },
                            {
                                "text": "Tantu, bukun! Na, ingat kamu, bang niyu di' pagtawbatan in manga dusa niyu, na magmula da isab kamu biya' kanila.\u201d"
                            },
                            {
                                "text": "  Manjari niyas\u012bhatan hi \u012asa in manga tau. Diyalil niya kaagi in pagnas\u012bhat niya. Laung niya, \u201cBakas awn hambuuk tau taga lupa' tiyatanuman anggul. Sakali awn hambuuk kahuy tina timutubu' duun ha lupa' niya. Na miyadtu siya kimita' bang awn na bunga sin kahuy tina, sagawa' wayruun kiyabaakan niya."
                            },
                            {
                                "text": "Hangkan laung niya ha nagtutunggu' sin tiyanum niya, \u2018Kitaa ba, awn na t\u016b tahun aku magkari magl\u0101g bunga sin kahuy tina yan, sagawa' sampay bihaun wayruun bunga kabaakan ku. Pilai na in kahuy yan! Makakang\u012b' sadja yan sin lupa'.\u2019"
                            },
                            {
                                "text": " \u201cSagawa' in sambung sin nagtutunggu' sin tiyanum niya, \u2018Tuwan, ayaw naa kaw mag'\u016bs-'\u016bs. Pas\u0101ri naa duun ha lawm hangka-tahun. Sungkalun ku naa in bulian niya ampa ku butangan tay' sapi'."
                            },
                            {
                                "text": "Na, bang magbunga in kahuy tina yan ha tahun balik, labi marayaw, sagawa' bang di', na ampa mu hipapila' k\u0101ku'.\u2019 \u201d"
                            },
                            {
                                "text": "  Manjari hambuuk adlaw Sabtu', adlaw paghali-hali iban pagpudji pa Tuhan sin manga Yahudi, nagnas\u012bhat hi \u012asa duun ha langgal."
                            },
                            {
                                "text": "Sakali awn duun ha langgal hambuuk babai nasasakit, kiyalabhaan sin saytan. Awn na hangpu' tagwalu tahun in lugay niya nasasakit. Nabuggul na in taykud niya iban di' na tuud mapabuntul."
                            },
                            {
                                "text": "Pagkita' kaniya hi \u012asa, tiyawag siya ampa \u012byan, amu agi, \u201cInda', kaulian na in sakit mu. Puas na kaw.\u201d"
                            },
                            {
                                "text": "Kiyaputan niya sin lima niya in babai. Na, saruun-duun miyuntul in baran sin babai sarta' piyudji niya in Tuhan."
                            },
                            {
                                "text": " Na, diyugalan kan \u012asa in tau nagkakaput sin langgal sabab nagpauli' siya ha tau nasasakit ha sa'bu adlaw paghali-hali iban pagpudji pa Tuhan. Hangkan nagkabtangan siya ha manga tau, laung niya, \u201cUnum adlaw in kiyasuku' k\u0101tu'niyu maghinang. Hangkan bang kamu mabaya' magpauli' sin sakit niyu, kari kamu ha lawm sin unum adlaw yan, sagawa' bukun ha adlaw Sabtu', amu in adlaw paghali-hali iban pagpudji pa Tuhan!\u201d"
                            },
                            {
                                "text": " In sambung hi Panghu' \u012asa kaniya, \u201cIn kamu yan magpabaw'-baw' sadja! Sabab wayruun sa yan minsan hambuuk dayn kaniyu in di' humubad sin sapi' niya atawa kura' niya dayn ha kural ampa niya d\u0101hun gumuwa' painumun tubig minsan da adlaw paghali-hali iban pagpudji pa Tuhan."
                            },
                            {
                                "text": "Na, bihaun yari awn hambuuk panubu' hi Ibrahim amu in giyugunggungan sin Puntukan Saytan ha lawm likusan niya awn na hangpu' tagwalu tahun. Na, bukun ka patut puasan siya dayn ha yan ha adlaw paghali-hali iban pagpudji pa Tuhan?\u201d"
                            },
                            {
                                "text": "Na, pagbichara hi \u012asa biya' h\u0101dtu, simipug tuud in manga tau simasagga' kaniya. Sagawa' in kamatauran sin manga tau nagk\u016bg-kuyag pasal sin kat\u0101n mu'jijat nahinang hi \u012asa."
                            },
                            {
                                "text": "   Na, tiyuy hi \u012asa in pagnas\u012bhat niya, laung niya, \u201cBiya' diin in hantang sin pamarinta sin Tuhan? Biya' diin baha' in kapapata ku kaniyu?"
                            },
                            {
                                "text": "Na, in pamarinta sin Tuhan biya' hantang sin kah\u0101lan sin pagtanum sin hambuuk tau sin bigi sibi'-sibi' tuud ha lupa' niya. Na, timubu' in bigi iban nanjari kahuy dakula' iban duun ha manga sanga niya naghinang pugad in manga manuk-manuk.\u201d"
                            },
                            {
                                "text": "   Laung pa isab hi \u012asa, \u201cBiya' diin baha' in kapapata ku kaniyu sin pamarinta sin Tuhan?"
                            },
                            {
                                "text": "Na, biya' ha ini in hantang niya. Biya' yan sapantun sin pasulig amu in hilamud sin babai pa t\u016bngka-k\u0101ga' tirigu, ampa muskag in addun.\u201d"
                            },
                            {
                                "text": "   Na, liyanjal na hi \u012asa in panaw niya tudju pa Awrusalam. Ha sakaba' awn manga d\u0101ira iban kawman kalabayan humapit siya magnas\u012bhat ha manga tau."
                            },
                            {
                                "text": "Sakali awn hambuuk tau nangasubu kan \u012asa, laung niya, \u201cTuwan, hangkatiyu' da ka in tau malappas, amu in makapasurga'?\u201d"
                            },
                            {
                                "text": " In sambung hi \u012asa kanila, \u201cBang kamu mabaya' sum\u016bd pa lawman sin Tuhan, pagtuyu' tuud kamu lumabay dayn ha lawang makiput, sabab tantu mataud tau in sumulay sum\u016bd, sagawa' di' sila makarapat sum\u016bd."
                            },
                            {
                                "text": "Karna' bang in tagdapu sin b\u0101y tumindug na tumambul sin lawang sin b\u0101y, in kamu duun na tumindug ha guwa' kumu'ku' sin lawang. Laung niyu, \u2018Tuwan, ukabi kami lawang!\u2019  \u201cIn sambung niya kaniyu, \u2018Di' ta kamu kaingatan bang tau dayn diin kamu!\u2019"
                            },
                            {
                                "text": " \u201cNa, sumambung kamu, laung niyu, \u2018Bakas kami nags\u0101w nagkaun iban ikaw iban nagnas\u012bhat kaw didtu ha kawman namu'!\u2019"
                            },
                            {
                                "text": " \u201cSagawa' in sambung niya kaniyu, \u2018Di' ku kaingatan bang tau dayn diin kamu. \u012ag kamu kat\u0101n dayn k\u0101ku'. In manga kamu yan naghihinang sin manga hinang mang\u012b' tuud!\u2019"
                            },
                            {
                                "text": " \u201cNa, magtangis tuud kamu iban manatat in taku' niyu pagkita' niyu kanda Ibrahim, Isahak, Ya'kub iban sin manga kat\u0101n kanabihan ha lawm pamarintahan sin Tuhan, sagawa' in kamu minsan mabaya' sum\u016bd hilaruk da pa guwa'."
                            },
                            {
                                "text": "Malayngkan magtipun in manga tau dayn ha katilingkal dunya, dayn ha subangan, sadlupan, iban uttara', s\u0101tan, mawn na sum\u0101w sin pagjamu ha lawm pamarintahan sin Tuhan."
                            },
                            {
                                "text": "Na, in manga tau amu in ha ulihan bihaun, in kaibanan dayn kanila ha adlaw mahuli amu in makapaunahan, ampa in manga tau ha unahan bihaun, awn dayn kanila ha adlaw mahuli amu in makapaulihan.\u201d"
                            },
                            {
                                "text": "   Manjari ha sa'bu hi \u012asa duun nagnanas\u012bhat miyawn in manga Parisi kan \u012asa namayta', laung nila, \u201cSubay kaw m\u012bg dayn d\u012b, pakain-pakain na kaw, sabab kabayaan kaw hipabunu' hi Hirud.\u201d"
                            },
                            {
                                "text": " In sambung hi \u012asa kanila, \u201cKadtu kamu baytai niyu in tau panipu yan sin hilanjal ku in hinang ku magpaguwa' ha manga saytan dayn ha lawm baran sin manga tau iban magpauli' sin sakit sin manga tau ha adlaw ini sampay pa kinsum. Subay ha hikat\u016b sin adlaw ampa maubus in hinang ku."
                            },
                            {
                                "text": "Kaingatan ku di' aku maunu d\u012b ha ini sabab in kamatauran sin manga nabi piyatay sin manga tau didtu ha Awrusalam, hangkan subay ku hilanjal in panaw ku ini pa Awrusalam adlaw ini iban sampay pa ku'nisa.\u201d"
                            },
                            {
                                "text": " (Na, nasusa hi \u012asa pasal sin hinang sin manga tau Awrusalam.) Laung niya, \u201cAndu' kailu in kamu manga tau Awrusalam. Masi-masi in pagpamunu' niyu ha manga kanabihan iban pagpamatu niyu ha manga tau daraakun sin Tuhan magpasampay sin Parman niya mawn kaniyu! Nakapila ku na piyakita' kaniyu in baya' ku mag'ayad kaniyu. Amu in pag'iyanun biya' aku sapantun hambuuk ina' manuk magtipun sin manga anak niya ha sawm pikpik niya bat sila di' magmula. Sagawa' di' kamu mabaya' ayaran ku!"
                            },
                            {
                                "text": "Na, ingat kamu, bihaun pas\u0101ran na sin Tuhan in B\u0101y niyu dakula' pagtataatan. Iban in aku bukun na malugay di' niyu na kakitaan, l\u0101gi' di' aku magbalik sampay di' maabut in waktu in kamu makaiyan na, laung niyu, \u2018Saginahun natu' in kiyawakilan sin Tuhan.\u2019 \u201d "
                            }
                        ]
                    },
                    {
                        "verses": [
                            {
                                "text": "  Manjari hambuuk waktu, adlaw paghali-hali iban pagpudji pa Tuhan, miyagad hi \u012asa madtu kimaun pa b\u0101y sin hambuuk tau dakula', nakura' sin manga Parisi. Jiyagahan tuud sin manga tau duun in kignut-kuhibal hi \u012asa."
                            },
                            {
                                "text": "Sakali awn hambuuk tau namumuntu' in manga bi'tis iban buktun niya in diy\u0101 mawn kan \u012asa."
                            },
                            {
                                "text": "Na, iyasubu hi \u012asa in manga guru sin sara' agama iban sin manga Parisi, laung niya, \u201cMakajari ka ha sara' sin agama natu' magpauli' ha nasasakit ha adlaw paghali-hali iban pagpudji pa Tuhan atawa di'?\u201d"
                            },
                            {
                                "text": " Na, wala' tuud sila nakapamung minsan hangka-kabtang. Na, kiyawa' hi \u012asa in tau nasasakit ampa niya piyauli', ubus ampa piyauwi'."
                            },
                            {
                                "text": " Pag'ubus ampa hi \u012asa namung kanila, laung niya, \u201cBang sawpama awn d\u012b kaniyu in taga anak atawa sapi' in nahulug pa lawm tubig kuppung dakula' ha sa'bu adlaw paghali-hali iban pagpudji pa Tuhan, di' niyu ka magt\u016by utungun saruun-duun dayn ha lawm kuppung, minsan da adlaw paghali-hali iban pagpudji pa Tuhan?\u201d"
                            },
                            {
                                "text": " Na, wala' tuud sila nakasambung sin pasal yan."
                            },
                            {
                                "text": "  Sakali k\u012bta' hi \u012asa sin in manga kaibanan luruk nagp\u012b' sin lingkuran marayaw. Hangkan nagnas\u012bhat hi \u012asa diyalil niya kaagi. Laung hi \u012asa kanila kat\u0101n,"
                            },
                            {
                                "text": "\u201cBang kaw kawaun mangluruk pa pagtiyaunan, ayaw kaw lumingkud ha manga lingkuran marayaw. Sabab adakala' tiyataw' in lingkuran ha tau naimbayt balkanan dayn kaymu."
                            },
                            {
                                "text": "Na, pagdatung sin tau balkanan, kawnun kaw sin tau nag'imbayt kaniyu ampa kaw iyanun, laung niya, \u2018Siya in palingkura ha lingkuran yan.\u2019 Na, mabias na kaw. Sa' na kaw lumingkud ha lingkuran bukun marayaw."
                            },
                            {
                                "text": "Hangkan bang kaw kawaun mangluruk, pagdatung mu madtu lingkud kaw ha lingkuran bukun marayaw, ha supaya pagkita' sin tau nag'imbayt kaymu, kawnun kaw iyanun, amu agi, \u2018Kari kaw bagay lumingkud pa lingkuran marayaw.\u2019 Na, in yan hambuuk kalagguan kaymu ha pangita' sin manga kat\u0101n luruk."
                            },
                            {
                                "text": "Karna' hisiyu-siyu in tau magpataas sin baran niya hidusdus pa baba' iban hisiyu-siyu in magpababa' sin baran niya angkatun da siya pa taas.\u201d"
                            },
                            {
                                "text": " Pag'ubus ampa isab \u012byan hi \u012asa in tau nagpajamu, laung niya, \u201cBang kaw magpajamu, ayaw kaw magpaluruk ha manga bagay mu atawa taymanghud mu, atawa kampung mu atawa manga pangdaig b\u0101y mu dayahan. Sabab in manga tau yan sumubli da isab kumawa' mangluruk kaymu. Na, in h\u0101ti niya makabalik da kaymu in kiyapagdihil mu."
                            },
                            {
                                "text": "Sagawa' bang kaw magpajamu, kawaa mangluruk in manga miskin, in manga tau taga garna' in baran iban manga pingka' iban sin manga buta."
                            },
                            {
                                "text": "Sabab makabaak kaw karayawan bang amu in manga tau yan in kawaun mu mangluruk, sabab in manga tau yan di' makatungbas kaymu. Tuhan in tumungbas kaymu ha adlaw mahuli bang maabut na in waktu mabuhi' na magbalik in manga tau \u0101dil.\u201d"
                            },
                            {
                                "text": "   Pagdungug sin hambuuk luruk sin bichara hi \u012asa, imiyan siya kan \u012asa, laung niya, \u201cDi' hikasipat in kakuyagan sin manga tau luruk ha pagjamuhan sin Tuhan didtu ha pagparintahan sin Tuhan!\u201d"
                            },
                            {
                                "text": " In sambung hi \u012asa kaniya, \u201cBakas awn tau nagsaddiya sin pagpajamu dakula' iban mataud tau in piyakawa' niya mangluruk."
                            },
                            {
                                "text": "Sakali naabut mayan in waktu sin pagpajamu, diyaak niya in daraakun niya madtu pa manga luruk mamayta' kanila, amu agi, \u2018Pakadtuun na kamu, saddiya na in pagjamu.\u2019"
                            },
                            {
                                "text": " \u201cSagawa' nagdaawa pakaniya-pakaniya in manga tau kat\u0101n amu in piyakawa' mangluruk. Laung sin hambuuk tau ha daraakun, \u2018Awn lupa' ba'gu ku bin\u012b. Subay ku kadtuun lilingun. Andu' maapa mayan aku.\u2019"
                            },
                            {
                                "text": " \u201cLaung isab sin hangka-tau, \u2018Awn hangpu' sapi' ba'gu bin\u012b ku pag'usalun ku bang mag'araru. S\u016bng ku sa ini madtu kumita' bang biya' diin in kusug sin manga sapi'. Andu', maapa dakuman aku.\u2019"
                            },
                            {
                                "text": " \u201cLaung isab sin hambuuk, \u2018Ba'gu da aku t\u012byaun, hangkan di' aku makaluruk madtu.\u2019"
                            },
                            {
                                "text": " \u201cNa, minuwi' na in daraakun ampa namayta' ha nakura' niya. Na, diyugalan tuud in nakura'. Laung niya ha daraakun, \u2018Kadtu kaw mag'\u016bs-'\u016bs pa d\u0101ira ampa lataga in kat\u0101n kar\u0101n-d\u0101nan iban labayan. Paluruka mari in manga miskin, in manga tau taga garna' in baran, in manga buta iban sin manga pingka'.\u2019"
                            },
                            {
                                "text": " \u201cDay'-day' pakarayaw, nakabalik na in daraakun, laung niya, \u2018Tuwan, nahinang ku na in diyaakan mu k\u0101ku', sagawa' kulang pa in manga tau luruk. Awn pa katuputan.\u2019"
                            },
                            {
                                "text": " \u201cHangkan, laung sin nakura' ha daraakun niya, \u2018Kadtu kaw pa kagimbahan. Lataga in kat\u0101n kar\u0101n-d\u0101nan iban labayan ampa mu paluruka mari in manga tau bat mahipu' in b\u0101y ku."
                            },
                            {
                                "text": "Na, ingat kamu, in manga tau kat\u0101n amu in piyakawa' ku nakauna mangluruk, di' tuud makahampit sin pagjamu ku ini!\u2019 \u201d"
                            },
                            {
                                "text": "   Manjari hambuuk waktu nagpapanaw hi \u012asa, mabanus tau in miyamagad kaniya. Sakali himarap siya ha manga tau ampa siya namung, laung niya,"
                            },
                            {
                                "text": "\u201cHisiyu-siyu in mabaya' magad k\u0101ku', subay in lasa niya k\u0101ku' malabi dayn sin lasa niya ha ina'-ama' niya, ha anak-asawa niya, ha manga taymanghud niya usug-babai iban ha baran niya sabab bang bukun, di' siya mahinang mulid ku."
                            },
                            {
                                "text": "Hisiyu-siyu in di' mangaku sin kat\u0101n haggut-pasu', minsan siya mapatay ha pasal ku iban di' magad mari k\u0101ku', na di' siya mahinang mulid ku."
                            },
                            {
                                "text": " \u201cBang awn hambuuk kaniyu in magpikil magpahinang b\u0101y dakula' hinangun pamamantawan, in siya yan tantu lumingkud naa muna magbista bang pila in hikagastu niya, ha supaya niya kaingatan bang makagastuhan in s\u012bn niya hipagpahinang sin b\u0101y."
                            },
                            {
                                "text": "Sabab bang niya di' bistahun naa muna, na gana-gana ubus niya magpatindug sin manga h\u0101g sin b\u0101y, kakulangan siya s\u012bn, na di' matalus in b\u0101y niya. Na, pagkatawahan siya sin manga tau kat\u0101n makakita'."
                            },
                            {
                                "text": "Laung sin manga tau, \u2018In tau ini nagpatindug b\u0101y, sagawa' di' niya matalus.\u2019"
                            },
                            {
                                "text": " \u201cDamikkiyan, bang in hambuuk sultan taga tindug hangpu' ngaibu s\u016bng magbunu' iban sin sultan taga tindug kawhaan ngaibu, tantu lumingkud naa siya muna mamikilan bang siya makaatu atawa di'."
                            },
                            {
                                "text": "Bang ha pikilan niya di' siya makaatu, na, magt\u016by niya pakadtuun in manga tindug niya pa sultan kuntara niya mamayta' sin mabaya' siya dum\u0101 magsulut, b\u0101b\u0101 malawak pa in hambuuk sultan.\u201d"
                            },
                            {
                                "text": "Na, mahuli dayn duun, laung hi \u012asa, \u201cDamikkiyan, in kamu, di' kamu makaagad magguru k\u0101ku', mahinang manga mulid ku, bang niyu di' taykuran in manga unu-unu niyu kat\u0101n.\u201d"
                            },
                            {
                                "text": "   Laung pa isab hi \u012asa, \u201cIn asin marayaw, sagawa' bang ma\u012bg na in kaasin niya, na way na dapat paasinun magbalik."
                            },
                            {
                                "text": "Wayruun na yan kap\u016bsan niya. Di' yan minsan hikapagguna hipagparayaw sin lupa' bat humambug in manga tiyanum. Hibugit yan sin manga tau. Na, sasuku' sin kamu nakarungug, dunguga iban tumtuma niyu tuud in biyayta' ku yan kaniyu!\u201d "
                            }
                        ]
                    },
                    {
                        "verses": [
                            {
                                "text": "   Manjari hambuuk adlaw, mataud mayan manga mangangawa' sukay pa parinta iban manga tau amu in wala' miyamagad sin daakan sin sara' agama in miyawn dimungug sin nas\u012bhat hi \u012asa."
                            },
                            {
                                "text": "Iyamahan in manga Parisi iban sin manga guru sin sara' agama. Laung nila, \u201cDi' manjari in tau ini. Parulihun niya minsan in manga tau, amu in wala' miyamagad sin daakan sin sara' agama, iban d\u0101hun niya mags\u0101w magkaun!\u201d"
                            },
                            {
                                "text": "Na, hangkan diyalil kaagi hi \u012asa in bichara niya pasal sin bili-bili nalawa'."
                            },
                            {
                                "text": " Laung hi \u012asa, \u201cBang sawpama awn hambuuk d\u012b kaniyu in taga hanggatus bili-bili. Sakali nalawa' in hambuuk, unu baha' in hinangun niya? Tantu hib\u012bn niya in kasiyaman-tagsiyam bili-bili niya duun ha lupu, ampa siya madtu maglawag sin bili-bili nalawa' sampay niya kabaakan."
                            },
                            {
                                "text": "Bang niya kabaakan na, k\u016bgan tuud siya. Pa'sanun niya in bili-bili,"
                            },
                            {
                                "text": "ampa d\u0101hun muwi'. Pagdatung niya pa b\u0101y tawagun niya in manga bagay niya iban sin manga pangdaig b\u0101y niya, laung niya, \u2018Kari kamu kat\u0101n. Makuyag tuud aku sabab kiyabaakan ku na in bili-bili ku bakas nalawa'. Hangkan maglami-lami kitaniyu!\u2019"
                            },
                            {
                                "text": "Damikkiyan, in hambuuk baldusa biya' da isab hantang sin bili-bili nalawa'. Bang in hambuuk baldusa magtawbat na sin dusa niya, magk\u016bg-kuyag tuud in kat\u0101n ha lawm surga'. In kakuyagan nila pasal sin tau yan, malabi tuud dayn sin kakuyagan pasal sin kasiyaman-tagsiyam tau mabuntul kunu', amu in way kunu' pagtawbatan nila.\u201d"
                            },
                            {
                                "text": "  Laung pa isab hi \u012asa, \u201cAtawa sawpama awn hambuuk babai taga dublun hangpu' in taud niya. Sakali nalawa' in hambuuk. Na, unu baha' in hinangun niya? Tantu s\u016ban niya in palitaan ampa niya sapuhan in lawm b\u0101y. Lawagun niya tuud marayaw sampay niya kabaakan."
                            },
                            {
                                "text": "Na, bang niya kabaakan na, tawagun niya in manga bagay niya iban manga pangdaig b\u0101y niya, laung niya kanila, \u2018Kari kamu kat\u0101n. Makuyag tuud aku sabab kiyabaakan ku na in dublun ku bakas nalawa'. Hangkan maglami-lami kitaniyu!\u2019"
                            },
                            {
                                "text": "Na, damikkiyan, in hambuuk baldusa biya' da isab hantang sin dublun nalawa'. In manga mal\u0101ikat sin Tuhan magk\u016bg-kuyag tuud pasal sin hambuuk baldusa nagtawbat sin manga dusa niya.\u201d"
                            },
                            {
                                "text": "  Laung pa isab hi \u012asa, \u201cAwn bakas hambuuk tau taga anak duwa usug."
                            },
                            {
                                "text": "Laung sin anak manghud ha ama' niya, \u2018Ama' dihilan na k\u0101ku' in suku' ku sin alta' hipusaka' mu k\u0101mu'.\u2019 Na, biyahagi' na sin tau ini in alta' pusaka' niya ha duwa anak niya usug."
                            },
                            {
                                "text": " \u201cLiyabayan pilay adlaw piyagdagang sin anak manghud in alta' pusaka' kaniya. Ampa siya min\u012bg dayn ha b\u0101y nila iban sin pilak b\u012bhan sin alta' niya, miyadtu siya pa hula' malayu' nagbulaug iban nag'usiba' sin s\u012bn niya."
                            },
                            {
                                "text": "Naubus in kat\u0101n s\u012bn niya. Sakali naggutum ha katilibut sin hula' yaun. Nakalandu' in paggutum. Kiyasigpitan tuud siya sabab naubus na in unu-unu niya kat\u0101n."
                            },
                            {
                                "text": "Na, hangkan miyadtu siya naghinang ha hambuuk tau amu in luggiya' naghuhula' ha hula' yaun. D\u012bhilan siya hinang mag'ipat sin manga babuy didtu ha uma."
                            },
                            {
                                "text": "Na, hiyapdi' na tuud siya, hangkan minsan in manga kakaun sin babuy mabaya' niya na kaunun. Sagawa' wayruun tuud minsan hangka-tau in nakarihil kaniya kakaun."
                            },
                            {
                                "text": " \u201cMahuli dayn duun napikil niya in kas\u0101an nahinang niya. Laung niya ha lawm atay niya, \u2018In manga kat\u0101n giyagadjihan hi ama' labi-labihan in pagkaun nila, h\u0101ti in aku ini, maray' na mautas sin hapdi'!"
                            },
                            {
                                "text": "Marayaw pa aku magbalik na madtu pa ama' ku, ampa ku siya iyanun, laung ku, \u201cAma', nakarusa aku pa Tuhan iban kaymu."
                            },
                            {
                                "text": "Di' na aku t\u016bpun tawagun anak mu. Niyata na sadja aku hambuuk tau giyagadjihan mu.\u201d \u2019"
                            },
                            {
                                "text": "Pag'ubus niya namikil, magt\u016by siya timindug ampa siya minuwi' na nagbalik pa ama' niya.  \u201cSakali malayu' pa siya dayn ha b\u0101y nila, k\u012bta' na siya sin ama' niya. Limuuy tuud in ama' niya kaniya. Na, magt\u016by dimagan in ama' niya madtu kaniya, ampa siya giyulgul s\u012byum."
                            },
                            {
                                "text": " \u201cLaung niya ha ama' niya, \u2018Ama', nakarusa aku pa Tuhan iban kaymu. Di' na aku t\u016bpun tawagun anak mu.\u2019"
                            },
                            {
                                "text": " \u201cSagawa' tiyawag sin ama' in manga daraakun niya. Laung niya kanila, \u2018Samut kamu! D\u0101ha niyu mari in badju' marayaw tuud, ampa niyu su'lugan kaniya. Su'lugi niyu singsing in lima niya iban su'lugi niyu tawmpa' in siki niya."
                            },
                            {
                                "text": "Pag'ubus kawaa niyu madtu in anak sapi' piyahahambug natu' ampa niyu sumbay'a. Maglami-lami kitaniyu iban magpajamu!"
                            },
                            {
                                "text": "Karna' in anak ku amu in n\u012byat ku patay na, yari bihaun buhi'. Bakas siya nalawa' dayn k\u0101ku', sagawa' bihaun nagbalik na siya minuwi' mari k\u0101ku'.\u2019 Na, naglami-lami na sila iban nagpajamu."
                            },
                            {
                                "text": " \u201cManjari in anak magulang sa'bu didtu ha uma. Pag'uwi' niya dayn ha uma, masuuk mayan siya pa b\u0101y, diyungug niya in pagkalang iban pagbayla."
                            },
                            {
                                "text": "Hangkan tiyawag niya in hambuuk daraakun ampa niya iyasubu. Laung niya, \u2018Unu ta' in piyaglami-lamihan ha b\u0101y yaun?\u2019"
                            },
                            {
                                "text": "Laung sin daraakun, \u2018In taymanghud mu nakabalik na mari. Hangkan nagpasumbay' sapi' piyahahambug natu' in ama' mu sabab nakabalik in taymanghud mu ha wayruun unu-unu mang\u012b' kimugdan kaniya.\u2019"
                            },
                            {
                                "text": " \u201cNa, diyugalan tuud in anak magulang, iban di' siya mabaya' gumaban pa taas b\u0101y. Hangkan kiyadtu siya iy\u016b\u016b sin ama' niya pasakatun pa b\u0101y."
                            },
                            {
                                "text": "Sagawa' laung niya ha ama' niya, \u2018Kitaa ba, bukun na pila tahun aku naghinang kaymu biya' hambuuk \u012bpun iban way minsan hambuuk daakan mu in wala' ku naagad. Na, unu in tungbas kiyarihil mu k\u0101ku'? Minsan hambuuk kambing wala' mu aku kiyarihilan pagjamuhan ku iban sin manga bagay ku!"
                            },
                            {
                                "text": "Sagawa' in anak mu yan, amu in nangusiba' sin kat\u0101n alta' mu, piyagdihil ha manga babai mang\u012b', yan mu piyasumbay'an sapi' piyahahambug natu' pagbalik niya mari!\u2019"
                            },
                            {
                                "text": " \u201cIn sambung sin ama', \u2018Utu', in ikaw tutug d\u012b k\u0101ku' iban in kat\u0101n alta' ku kaymu."
                            },
                            {
                                "text": "Sagawa' di' manjari bang di' maglami-lami iban magpajamu sabab in taymanghud mu amu in bakas ku n\u012byat patay na, yari bihaun nagbalik k\u0101tu'. Bakas siya nalawa', sagawa' bihaun yari na nakauwi' nagbalik.\u2019 \u201d "
                            }
                        ]
                    },
                    {
                        "verses": [
                            {
                                "text": "  Manjari laung hi \u012asa ha manga mulid niya, \u201cBakas awn hambuuk tau dayahan taga daraakun amu in piyangandulan niya magparuli sin manga alta' niya. Sakali kiyasumbungan in tau dayahan ini sin in alta' iyusibaan sin daraakun piyangandulan niya."
                            },
                            {
                                "text": "Hangkan piyatawag niya in daraakun niya ini. Laung niya ha daraakun niya, \u2018Bunnal ka in manga sumbung diyungug ku pasal mu? Listahan in kat\u0101n alta' ku kiyaputan mu iban baytai aku bang biya' diin in pagkaput mu, sabab di' ta na kaw pangandulan sin alta' ku.\u2019"
                            },
                            {
                                "text": " \u201cNa, namikil-mikil in daraakun ini. Laung niya ha lawm atay niya, \u2018Pa\u012bgun na aku sin nakura' ku dayn ha hinang ku. Mag'unu na baha' aku ini? Di' aku makapaghinang magkali' lupa' sabab bukun makusug in baran ku iban masipug aku manglimus ha manga tau."
                            },
                            {
                                "text": "A, kaingatan ku na bang unu in hinangun ku, ha supaya aku bagayun sin manga tau pahulaun ha b\u0101y nila, bang way na hinang ku.\u2019"
                            },
                            {
                                "text": " \u201cHangkan piyatawag niya in manga tau kat\u0101n nakautang ha nakura' niya. Iyasubu niya in hangka-tau laung niya, \u2018Pila in utang mu ha nakura' ku?\u2019"
                            },
                            {
                                "text": " \u201c \u2018Hanggatus mital lana jaytun,\u2019 in agi sin tau nakautang.  \u201c \u2018Yari in listahan sin utang mu,\u2019 laung sin daraakun sin tau dayahan. \u2018Lingkud kaw ampa mu pindahi pa kay'man mital sadja in utang mu.\u2019"
                            },
                            {
                                "text": " \u201cPag'ubus iyasubu niya na isab in hambuuk. \u2018Na, in ikaw pila isab in utang mu ha nakura' ku?\u2019  \u201c \u2018Hangibu karut p\u0101y,\u2019 in sambung kaniya. \u2018Yari in listahan sin utang mu,\u2019 laung sin daraakun sin tau dayahan. \u2018Pindahi pa walunggatus sadja in nautang mu.\u2019"
                            },
                            {
                                "text": " \u201cNa, nainu-inu tuud in nakura' sin kapandayan sin daraakun niya nangakkal kaniya. Mattan tuud in manga tau miyamagad sin ligut sin dunya mapanday tuud mamikil sin hikarayaw pa baran nila. Mapanday dayn ha manga tau suku' sin Tuhan miyamagad sin daakan niya."
                            },
                            {
                                "text": " \u201cHangkan baytaan ta kamu. Kadtui niya na! Pangakkal na kamu ha supaya kamu makab\u0101k bagay! Ha pikil niyu, bang kamu kasigpitan na, awn kawasa nila magpas\u016bd kaniyu pa lawm surga' amu in paghulaan kasaumulan? Tantu way tuud."
                            },
                            {
                                "text": " \u201cKarna' hisiyu-siyu in kapangandulan sin parakala' sibi'-sibi', na kapangandulan da isab sin parakala' dakula'. Damikkiyan, hisiyu-siyu in di' kapangandulan sin parakala' sibi'-sibi', di' da isab kapangandulan sin parakala' dakula'."
                            },
                            {
                                "text": "Na, bang kamu di' kapangandulan magkaput sin manga alta' dunya, na, amu pa ka isab kamu kapangandulan bang alta' kakkal na, amu in maharga' ha Tuhan?"
                            },
                            {
                                "text": "Iban bang kamu di' kapangandulan sin alta' sin tau dugaing, tantu di' hikarihil kaniyu in alta' kiyasuku' kaniyu."
                            },
                            {
                                "text": " \u201cWayruun tau in makapagtag'\u012bpun ha duwa nakura', sabab bang duwa in nakura' sin tau, tantu kalasahan niya in hangka-tau, h\u0101ti karugalan niya in hambuuk. In hambuuk nakura' yan kahagarun niya tuud, sagawa' in hambuuk di' niya asipun. Na, biya' da isab h\u0101dtu, bang alta' in malabi tuud ha lawm atay niyu, na di' niyu maagad in kabayaan sin Tuhan hipahinang kaniyu.\u201d"
                            },
                            {
                                "text": "   Na, pagdungug sin manga Parisi sin bichara hi \u012asa, iyudju'-udju' nila piyagkatawahan hi \u012asa, sabab in sila landu' in hawa-napsu nila mag'alta'."
                            },
                            {
                                "text": "Laung hi \u012asa kanila, \u201cIn kamu yan magpakita'-kita' sadja ha manga tau sin mabuntul kamu, sagawa' ha pangita' sin Tuhan bingkuk in lawm atay niyu. Karna' in manga unu-unu hiyahargaan tuud sin tau way harga' ha pangatud sin Tuhan."
                            },
                            {
                                "text": " \u201cIn tagna' ha wala' pa nakapagnas\u012bhat hi Yahiya Mangliligu', in wajib taniyu agarun, amu in sara' agama naug dayn kan Musa iban sin manga hindu' sin manga kanabihan ha lawm Kitab. Sagawa' piyamahalayak mayan hi Yahiya in Bayta' Marayaw pasal sin pamarinta sin Tuhan, in kamatauran sin manga tau nagtuyu' tuud umingat pasal yan ha supaya awn suku' nila ha lawm pamarinta sin Tuhan."
                            },
                            {
                                "text": "Sagawa' minsan biya' ha yan bukun in h\u0101ti niya bat wayruun na kusug sin sara' agama naug dayn kan Musa. Sabab in yan di' tuud mapinda. Maluhay pa malanyap in langit iban dunya dayn sin ma\u012bg in hambuuk baris sin batang sulat ha lawm Kitab."
                            },
                            {
                                "text": " \u201cHisiyu-siyu in tau mamugit ha asawa niya ampa siya mag'asawa dugaing babai, in h\u0101ti niya nakalanggal siya sin sara' magjina iban hisiyu-siyu in tau mag'asawa sin babai nagbugit iban bana niya, in h\u0101ti niya nakalanggal siya sin sara' magjina.\u201d"
                            },
                            {
                                "text": "  Laung pa isab hi \u012asa, \u201cBakas awn hambuuk tau dayahan. In pamakay niya kat\u0101n maharga' sadja iban masarap sadja in pagkaun niya adlaw-adlaw. Masannyang iban marayaw in parasahan niya."
                            },
                            {
                                "text": "Sakali awn isab hambuuk tau miskin pagng\u0101nan hi Lasarus. Nahihipu' sin dugsul in baran niya. Daran siya pagd\u0101hun pa lawang b\u0101y sin tau dayahan,"
                            },
                            {
                                "text": "ha supaya siya makakaun bang awn mahulug kapin dayn ha lamisahan sin tau dayahan. Makaluuy tuud in parasahan sin tau miskin ini karna' minsan in manga iru' mawn na dumilat sin manga dugsul niya."
                            },
                            {
                                "text": " \u201cNa, sakali miyatay mayan siya kiyawa' siya sin manga mal\u0101ikat ampa siya diy\u0101 madtu pa kiyabutangan hi Ibrahim didtu ha surga'. Manjari miyatay da isab in tau dayahan iban kiyubul na siya."
                            },
                            {
                                "text": "Na, didtu mayan siya ha kiyabubutangan sin manga patay nimanam tuud siya kabinsanaan. Paghangad niya k\u012bta' niya hi Ibrahim didtu ha kalayuan nagdaraig iban hi Lasarus."
                            },
                            {
                                "text": "Na, gimasud siya, laung niya, \u2018Uha', Apu' Tuwan Ibrahim, kaluuyi aku. Daaka hi Lasarus patublakan in gulamay lima niya pa lawm tubig, ampa papat\u016ban pa lawm simud ku, sabab in aku ini landu' tuud nabibinsana' d\u012b ha lawm k\u0101yu ini!\u2019"
                            },
                            {
                                "text": " \u201cSagawa' in sambung hi Ibrahim, \u2018Utu', tumtuma sin ha waktu buhi' pa kaw didtu ha dunya marayaw sadja in kiyasuku' kaymu, ampa in hi Lasarus mang\u012b' tuud in kiyasuku' kaniya. Sagawa' bihaun siya in marayaw parasahan, ampa in ikaw ha lawm kabinsanaan."
                            },
                            {
                                "text": "Iban bukun sadja isab pasal yan. Awn lungag tigub-tiguban ha \u016bt sin kiyabutangan mu iban sin kiyabutangan namu'. Hangkan minsan hisiyu in dayn d\u012b mabaya' umuntas matun di' makarapat. Damikkiyan, wayruun isab dayn duun in makauntas mari.\u2019"
                            },
                            {
                                "text": " \u201cNa, laung sin tau dayahan, \u2018Na, pagga biya' h\u0101dtu pangayuun ku junjung kaymu, Apu' Tuwan Ibrahim, pakadtua hi Lasarus pa b\u0101y sin ama' ku,"
                            },
                            {
                                "text": "amu in kiyabubutangan sin lima usug taymanghud ku. Pakadtua siya magb\u0101nda' kanila ha supaya sila di' makakari numanam kabinsanaan bang sila mapatay.\u2019"
                            },
                            {
                                "text": " \u201cIn sambung hi Ibrahim, \u2018Utu', yan kanila in manga sara' agama naug dayn kan Musa iban sin manga Kitab kiyasulat sin manga kanabihan amu in makabanda' ha manga taymanghud mu. Subay in manga yan kahagarun sin manga taymanghud mu.\u2019"
                            },
                            {
                                "text": " \u201cIn sambung sin tau dayahan, \u2018Apu' Tuwan Ibrahim, subay labi pa dayn duun in pagbanda' kanila. Bang awn sadja hambuuk tau miyatay in mabuhi' magbalik in madtu mamayta' kanila tantu pagtawbatan nila na in manga dusa nila!\u2019"
                            },
                            {
                                "text": " \u201c \u2018Sagawa',\u2019 laung hi Ibrahim, \u2018Bang sila di' magkahagad sin sara' agama naug dayn kan Musa iban sin manga bayta' ha lawm Kitab kiyasulat sin manga kanabihan, tantu di' da sila magkahagad minsan awn tau patay mabuhi' magbalik mamayta' kanila.\u2019 \u201d "
                            }
                        ]
                    },
                    {
                        "verses": [
                            {
                                "text": "   Laung hi \u012asa ha manga mulid niya, \u201cAsal in tau d\u012b ha dunya makalabay sadja sasat amu in makar\u0101 kanila magdusa, sagawa' andu' kailu tuud in tau amu in makar\u0101 ha kaibanan niya magdusa, (sabab siksaun siya sin Tuhan)!"
                            },
                            {
                                "text": "Marayaw pa siya hihulug pa gi'tung tawid iban sin gilingan batu dakula' hiyuhukut ha liug niya bat niya di' mar\u0101 magdusa in manga tau mababa' in atay amu in biya' sapantun bata'-bata'."
                            },
                            {
                                "text": "Hangkan kamaya' kamu sin hinang niyu!  \u201cBang sawpama in pagkahi mu makarusa kaymu, hindui siya. Na, bang siya magsusun na sin narusa niya, maapa na siya."
                            },
                            {
                                "text": "Bang in pagkahi mu makarusa kaymu makapitu ha lawm hangka-adlaw, ampa ha sakaba' niya makarusa mawn siya kaymu magpamaap, na subay mu siya maapun.\u201d"
                            },
                            {
                                "text": "  Laung sin manga kiyawakilan kan Panghu' \u012asa, \u201cPakusuga in pangandul namu' ha Tuhan.\u201d"
                            },
                            {
                                "text": " In sambung sin Panghu', \u201cBang in pangandul niyu mabiya' sadja laggu' sin bigi sibi'-sibi', maiyan niyu in kahuy yaun, laung niyu, \u2018Bang mayan kaw malarut dayn ha kiyabutangan mu ampa kaw tindug duun ha gi'tung tawid!\u2019 Na tantu maagad in kabayaan niyu.\u201d"
                            },
                            {
                                "text": "  \u201cBang sawpama awn daraakun niyu uwi' dayn ha pag'araruhan atawa dayn ha pag'ipatan manga bili-bili dayn ha gimba, iyanun niyu ka in daraakun niyu, \u2018\u016as-'\u016bs na kaw ampa kaw kari kumaun\u2019?"
                            },
                            {
                                "text": "Tantu di'. G\u0101m mayan laung niyu kaniya, \u2018Adjala na in pagkaun ku. Pag'ubus ampa pahuguta in panamung mu ampa mu aku butangi pagkaun. Subay na aku maubus kumaun ampa kaw isab kumaun.\u2019"
                            },
                            {
                                "text": "Na, in daraakun yan minsan siya di' na pagsukulan sin nakura' niya sabab asal amuna yan in hinang kiyatakdil kaniya."
                            },
                            {
                                "text": "Na, damikkiyan in kamu, bang niyu maubus na hinangun in manga kat\u0101n diyaakan kaniyu, subay laung niyu ha lawm atay niyu, \u2018In kami ini daraakun sadja (sin Tuhan). Subay kami di' lagguun sabab h\u012bnang namu' sadja in kiyawajib hinangun namu'.\u2019 \u201d"
                            },
                            {
                                "text": "  Limanjal na hinda \u012asa sin panaw nila pa Awrusalam. Limabay sila dayn ha hula' daplinan amu in imu\u016bt sin hula' Samariya iban Jalil."
                            },
                            {
                                "text": "Ha s\u016bng nila madtu pa hambuuk kawman piyagbaak sila sin hangpu' tau \u012bipul. Timitindug sila ha kalayuan"
                            },
                            {
                                "text": "sarta' timawag sila, laung nila, \u201cUwa', Panghu' \u012asa, kaluuyi kami!\u201d"
                            },
                            {
                                "text": " Na, k\u012bta' sila hi \u012asa. Sakali laung niya, \u201cKadtu na kamu pa manga kaimaman ampa niyu pakitaan in baran niyu sin kiyaulian na kamu.\u201d Na, miyadtu na sila. Ha d\u0101n pa sila kiyaulian na sila."
                            },
                            {
                                "text": " Pagkita' sin hangka-tau sin kiyaulian na siya, nagbalik siya madtu kan \u012asa iban nagkabtangan siya matanug sin pamudji niya pa Tuhan."
                            },
                            {
                                "text": "Pagdatung niya, magt\u016by siya simujud ha alupan hi \u012asa ampa siya nagsarang-sukul. In tau ini dayn ha hula' Samariya."
                            },
                            {
                                "text": " Laung hi \u012asa, \u201cBukun ka hangpu'ka-tau in kiyaulian? Hawnu na baha' in siyamka-tau?"
                            },
                            {
                                "text": "Mayta' baha' amura in tau bangsa dugaing ini in nagbalik mari nagsarang-sukul ha Tuhan?\u201d"
                            },
                            {
                                "text": "Na, laung hi \u012asa ha tau ini, \u201cTindug kaw, ampa kaw kadtu na. Kiyaulian kaw sabab sin pangandul mu ha Tuhan.\u201d"
                            },
                            {
                                "text": "   Sakali awn kaibanan manga Parisi in nangasubu kan \u012asa bang ku'nu dumatung in pamarinta sin Tuhan ha dunya. In sambung hi \u012asa kanila, \u201cDi' niyu kakitaan in pagdatung sin pamarinta sin Tuhan."
                            },
                            {
                                "text": "Iban wayruun umiyan amu agi, \u2018Huy, kita' kamu, yari na in pamarinta sin Tuhan!\u2019 atawa, \u2018Yadtu didtu in pamarinta sin Tuhan!\u2019 sabab in pamarinta sin Tuhan yan ha lawm atay sin tau.\u201d"
                            },
                            {
                                "text": " Pag'ubus laung niya ha manga mulid niya, \u201cAwn da waktu dumatung ha sus\u016bngun, mabaya' tuud kamu kumita' k\u0101ku', amu in Anak M\u0101nusiya', minsan dakuman hangka-adlaw, sagawa' di' niyu aku kakitaan."
                            },
                            {
                                "text": "Awn manga kaibanan tau umiyan kaniyu, laung nila, \u2018Huy, kita' kamu, yadtu siya didtu!\u2019 atawa, \u2018Huy, kita' kamu, yari siya d\u012b!\u2019 Sagawa' ayaw kamu madtu kumita'."
                            },
                            {
                                "text": "Sabab in aku, amu in Anak M\u0101nusiya', in kaagi sin pagbalik ku mari pa dunya biya' sin kilat sumi'nag ha taas langit. Di' katapukan."
                            },
                            {
                                "text": "Sagawa' subay aku lumabay naa muna kabinsanaan dakula' iban hisulak aku sin manga tau sin masa ini."
                            },
                            {
                                "text": " \u201cBang aku amu in Anak M\u0101nusiya' magbalik na mari pa dunya, in kah\u0101lan sin manga tau, biya' da tuud sin kah\u0101lan sin manga tau ha masa hi N\u016b."
                            },
                            {
                                "text": "In piyaruli nila in pagkaun iban pag'inum iban sin pagtiyaun sin manga usug iban babai. Biya' ha yan in hinang nila sampay naabut in waktu simakat na hinda N\u016b pa taas sin bahitra'. Na, pagdatung sin umbak tawpan naubus miyatay in tau kat\u0101n."
                            },
                            {
                                "text": " \u201cIn kah\u0101lan sin manga tau ha waktu aku magbalik mari biya' da tuud isab sin kah\u0101lan sin manga tau sin masa hi L\u016bt. In piyaparuli sin tau kat\u0101n in pagkaun, pag'inum, pam\u012b-m\u012b iban pagdagang, pagtanum iban paghinang b\u0101y."
                            },
                            {
                                "text": "Na, ha adlaw pag'\u012bg hinda L\u016bt dayn ha hula' Sudum, nag'ulan k\u0101yu iban maylang dayn ha taas langit, amu in nakamatay ha tau kat\u0101n."
                            },
                            {
                                "text": " \u201cNa, biya' da isab ha yan in kah\u0101lan iban kumugdan ha manga tau bang aku, amu in Anak M\u0101nusiya', magpanyata' ha manga tau."
                            },
                            {
                                "text": " \u201cNa, bang dumatung na in waktu yan, hisiyu-siyu in tau kasa'buhan ha guwa' sin b\u0101y niya, subay siya di' na magb\u012bng pa lawm b\u0101y kumawa' sin unu-unu kalangkapan niya. Subay siya maguy na magt\u016by. Damikkiyan, in tau kasa'buhan ha uma subay siya maguy na magt\u016by. Subay siya di' na magbalik pa b\u0101y niya."
                            },
                            {
                                "text": "Pamintang kamu sin kimugdan ha asawa hi L\u016bt!"
                            },
                            {
                                "text": "Hisiyu-siyu in ma\u016bg sin kabuhi' niya, amu in magpikil sadja sin kabayaan niya, tantu mapatay da siya. Sagawa' hisiyu-siyu in di' ma\u016bg sin kabuhi' niya minsan siya mapatay, tantu makabaak siya kabuhi' salama-lama."
                            },
                            {
                                "text": "Na, ingat kamu, ha waktu sin pagbalik ku mari, in manga tau mabahagi' na. Bang sawpama sin d\u016bm awn duwa tau natut\u016bg hangka-kulangan, in hambuuk d\u0101hun na, ampa in hangka-tau makab\u012bn."
                            },
                            {
                                "text": "Damikkiyan, bang sawpama awn duwa babai naggigiling gandum, in hambuuk d\u0101hun na, ampa in hangka-tau makab\u012bn."
                            },
                            {
                                "text": "Iban bang sawpama awn duwa usug naghihinang ha uma, in hambuuk d\u0101hun na, ampa in hangka-tau makab\u012bn.\u201d"
                            },
                            {
                                "text": " Nangasubu in manga mulid niya, laung nila, \u201cD\u0101hun sila pakain?\u201d  Siyambungan sila sin hambuuk masaalla, laung niya, \u201cHawnu-hawnu lugal awn patay nahahalu' pagtipunan yan mawn sin manga billi'.\u201d "
                            }
                        ]
                    },
                    {
                        "verses": [
                            {
                                "text": "  Pag'ubus nagnas\u012bhat na isab hi \u012asa ha manga mulid niya sin subay sila taptap iban di' sumuhun mangarap pa Tuhan. Diyalil niya kaagi in pagnas\u012bhat niya."
                            },
                            {
                                "text": "Laung hi \u012asa, \u201cAwn yaun hambuuk huwis ha hambuuk d\u0101ira in di' mabuga' ha Tuhan iban wayruun tau pag'addatan niya."
                            },
                            {
                                "text": "Sakali awn isab hambuuk balu duun ha d\u0101ira yaun in daran magkawn pa huwis magmuhut-muhut mangayu' tabang bat niya makawa' in kapatutan niya. Laung niya, \u2018Tabanga aku sin parakala' ku iban sin kuntara ku!\u2019"
                            },
                            {
                                "text": " \u201cNa, in tagna' di' tuud mabaya' tumabang in huwis, sagawa' maglulugay, namikil-mikil siya, laung niya ha lawm atay niya, \u2018Minsan aku di' mabuga' ha Tuhan iban wayruun tau pag'addatan ku,"
                            },
                            {
                                "text": "pagga in balu ini daran manghilu mari k\u0101ku' pasal sin parakala' niya, marayaw ku pa siya tabangun sin kapatutan niya. Sabab bang ku siya di' tabangun, di' siya humundung magkari k\u0101ku'. Na, di' lumugay aku in matay sin hapus!\u2019 \u201d"
                            },
                            {
                                "text": " Na, laung pa isab hi \u012asa, \u201cNa, pikila niyu in bichara sin huwis mang\u012b' yadtu."
                            },
                            {
                                "text": "Bang in huwis mang\u012b' maingat tumabang ha tau di' niya pag'addatan, na amu pa ka isab in Tuhan in di' dumihil sin kapatutan sin manga tau suku' niya amu in mangayu' tabang kaniya d\u016bm-adlaw? Tantu, di' niya palugayun in pagtabang niya."
                            },
                            {
                                "text": "Na, ingat kamu, saruun-duun tabangun sin Tuhan in manga tau suku' niya sin kapatutan nila. Sagawa' in aku amu in Anak M\u0101nusiya', bang magbalik na mari pa dunya hangkatiyu' da in tau karatungan ku amu in di' mapinda in kusug sin pangandul pa Tuhan.\u201d"
                            },
                            {
                                "text": "  Nagnas\u012bhat da isab hi \u012asa ha manga tau, amu in magbantug sadja sin kabuntulan nila iban mamaba'-maba' sadja ha kaibanan nila. Diyalil niya kaagi in pagnas\u012bhat niya."
                            },
                            {
                                "text": "Laung hi \u012asa kanila, \u201cBakas awn duwa tau timukad pa B\u0101y sin Tuhan nangarap pa Tuhan. In hambuuk tau Parisi, ampa in hangka-tau mangangawa' sukay pa parinta."
                            },
                            {
                                "text": "Pags\u016bd nila pa lawm B\u0101y sin Tuhan, timindug nagpakandi isa-isa niya in tau Parisi ampa nangarap pa Tuhan nagbantug sin baran niya, laung niya, \u2018\u016a Tuhan, magsarang-sukul tuud aku sin bukun aku manapsu, pangakkal iban maghinang sin di' mapatut ha babai bukun asawa ku. Bukun aku biya' sin manga tau kat\u0101n. Magsarang-sukul tuud aku sin bukun aku biya' sin tau mangangawa' sukay pa parinta yaun."
                            },
                            {
                                "text": "Magpuasa aku duwa adlaw ha lawm sin hangka-pitu iban pagjakatan ku kat\u0101n in alta' ku.\u2019"
                            },
                            {
                                "text": " \u201cSumagawa' in tau mangangawa' sukay pa parinta duun timitindug ha kalayuan iban di' niya minsan hikahangad pa taas in bayhu' niya. Nagdukduk siya sin daghal niya sabab landu' tuud in kasusahan niya. Laung niya, \u2018\u016a Tuhan, kaluuyi aku hambuuk baldusa!\u2019"
                            },
                            {
                                "text": " \u201cNa, ingat kamu,\u201d laung hi \u012asa, \u201cin tau mangangawa' sukay muwi' iban kaampunan dayn ha Tuhan. Itungun biya' sin tau wala' nakarusa. Sagawa' wala' in Tuhan kiyaamuhan ha tau Parisi. Sabab hisiyu-siyu in tau magpataas sin baran niya hidusdus da siya pa baba', h\u0101ti hisiyu-siyu in magpababa' sin baran niya angkatun da siya pa taas.\u201d"
                            },
                            {
                                "text": "   Sakali in manga kaibanan tau nagd\u0101 mawn kan \u012asa sin manga anak nila sibi'-sibi' ha supaya niya kakaputan kapangayuan anughara' dayn ha Tuhan. Pagkita' sin manga mulid hi \u012asa kanila piyag'amahan nila in manga tau."
                            },
                            {
                                "text": "Sagawa' tiyawag hi \u012asa in manga bata'-bata', laung niya ha manga mulid niya, \u201cPakaria niyu k\u0101ku' in manga bata'-bata', iban ayaw niyu sila l\u0101nga, sabab in manga tau amu in mangandul ha Tuhan biya' sin pangandul sin manga bata'-bata' yan (ha ina'-ama' nila), amu in makaagad sin pamarinta sin Tuhan."
                            },
                            {
                                "text": "Ini in mattan hibayta' ku kaniyu. Hisiyu-siyu in di' magkahagad sin daakan sin pamarinta sin Tuhan biya' sin pagkahagad sin bata'-bata' (sin daakan sin maas niya), na di' siya makaagad ha lawm pamarintahan sin Tuhan.\u201d"
                            },
                            {
                                "text": "   Sakali awn hambuuk nakura' sin manga Yahudi in nangasubu kan \u012asa, laung niya, \u201cTuwan, in ikaw yan tau marayaw. Unu in subay hinangun ku ha supaya aku kasukuan sin kabuhi' salama-lama?\u201d"
                            },
                            {
                                "text": " \u201cUnu in sabab hangkan mu aku \u012byan tau marayaw?\u201d laung hi \u012asa kaniya. \u201cWayruun tau marayaw amura in Tuhan."
                            },
                            {
                                "text": "Kahagara in manga daakan sin Tuhan, amu in asal mu na kaingatan biya' na sin: \u2018Ayaw kaw magjina, ayaw kaw mamunu', ayaw kaw manakaw, ayaw sumaksi' sin bukun bunnal, pag'addati in ina'-ama' mu.\u2019 \u201d"
                            },
                            {
                                "text": " Simambung in nakura' sin manga Yahudi, laung niya, \u201cIyaagad ku in kat\u0101n daakan yan dayn sin kabata'-bata' ku pa.\u201d"
                            },
                            {
                                "text": " Pagdungug hi \u012asa sin sambung niya, laung hi \u012asa kaniya, \u201cAwn pa hambuuk kulang sin hinang mu. Dagangan in unu-unu mu kat\u0101n ampa mu pagdihilan in b\u012bhan ha manga miskin ha supaya awn alta' mu didtu ha surga'. Pag'ubus ampa kaw kari agad k\u0101ku'.\u201d"
                            },
                            {
                                "text": " Sagawa' pagdungug niya sin bichara hi \u012asa, landu' tuud siya nasusa sabab in siya dayahan tuud."
                            },
                            {
                                "text": " Na, k\u012bta' hi \u012asa sin nasusa siya. Hangkan laung hi \u012asa, \u201cKahunitan tuud in manga tau dayahan magad ha pamarinta sin Tuhan!"
                            },
                            {
                                "text": "Sabab amu in pag'iyanun, kaluhayan pa in unta' lumabay dayn ha buli' jawm dayn sin tau dayahan magad ha pamarinta sin Tuhan.\u201d"
                            },
                            {
                                "text": " Na, in manga tau nakarungug sin pamung niya imiyan, laung nila, \u201cBang biya' h\u0101dtu in h\u0101ti niya wayruun tau malappas.\u201d"
                            },
                            {
                                "text": " Sagawa' in sambung hi \u012asa, \u201cIn unu-unu di' marapat hinangun sin m\u0101nusiya', marapat sadja sin Tuhan hinangun.\u201d"
                            },
                            {
                                "text": " Sakali namung hi Pitrus, laung niya, \u201cNa, biya' diin in kami ini? Tiyaykuran namu' na in pam\u0101y-b\u0101y namu' ampa kami miyagad kaymu.\u201d"
                            },
                            {
                                "text": " In sambung hi \u012asa kanila, \u201cBaytaan ta kamu sin tuman. Hisiyu-siyu in atas mam\u012bn sin pam\u0101y-b\u0101y niya, atawa sin asawa niya, atawa sin manga taymanghud niya, atawa sin maas niya, atawa sin manga anak niya sabab-karna' sin pag'agad niya sin pamarinta sin Tuhan,"
                            },
                            {
                                "text": "na, lipat-manglipat in hitungbas kaniya sin Tuhan ha waktu bihaun iban ha masa sus\u016bngun, awn kabuhi' niya salama-lama.\u201d"
                            },
                            {
                                "text": "   Sakali diy\u0101 hi \u012asa kimandi in hangpu' tagduwa mulid niya dayn ha kaibanan tau, ampa niya sila biyaytaan, laung niya, \u201cKitaa niyu ba, in kitaniyu ini tudju madtu pa Awrusalam. Na, duun mabunnal in kat\u0101n kiyasulat sin manga kanabihan pasal ku, amu in Anak M\u0101nusiya'."
                            },
                            {
                                "text": "Pagdatung natu' madtu, hiungsud aku pa lawm lima sin manga tau bukun bangsa Yahudi, (amu in namamarinta sin hula'). Pagliki'-likian nila aku, sipug-sipugun iban luraan nila aku."
                            },
                            {
                                "text": "Pag'ubus lapdusan nila aku sin lulubak, ubus ampa nila aku patayun. Sagawa' ha hikat\u016b sin adlaw dayn ha kamatay k\u0101ku', mabuhi' aku magbalik.\u201d"
                            },
                            {
                                "text": " Sagawa' wala' kiyah\u0101tihan sin manga mulid niya in manga bichara niya minsan hangkatiyu'. In maana sin manga lapal-kabtangan hi \u012asa l\u012blibun dayn kanila. Hangkan di' nila kaingatan bang unu in piyagbibichara hi \u012asa."
                            },
                            {
                                "text": "   Sakali masuuk mayan hinda \u012asa pa d\u0101ira Ariha, awn duun hambuuk tau buta naglilingkud ha higad d\u0101n nanglilimus ha manga tau."
                            },
                            {
                                "text": "Pagdungug niya sin hibuk sin manga tau maglalabay, nangasubu siya bang unu in pakaradjaan."
                            },
                            {
                                "text": " Laung sin manga tau kaniya, \u201cMaglalabay hi \u012asa amu in tau dayn ha Nasarit.\u201d"
                            },
                            {
                                "text": " Nagsuwara siya matanug, laung niya, \u201cAndu', \u012asa, hambuuk panubu' hi Daud, kaulungi aku!\u201d"
                            },
                            {
                                "text": " Sakali piyag'amahan siya sin manga tau ha unahan iban \u012byan siya di' papaghibukun. Sagawa' g\u0101m mayan piyatanug niya na tuud in pagsuwara niya, laung niya, \u201cAndu', hambuuk panubu' hi Daud, kaulungi aku!\u201d"
                            },
                            {
                                "text": " Na, himundung hi \u012asa ampa siya nagdaak hipar\u0101 mawn kaniya in tau buta. Nar\u0101 mayan mawn in tau buta, iyasubu siya hi \u012asa, laung niya,"
                            },
                            {
                                "text": "\u201cUnu in kabayaan mu hitabang ku kaymu?\u201d  \u201cTuwan,\u201d in sambung niya, \u201cin kabayaan ku makakita' aku magbalik.\u201d"
                            },
                            {
                                "text": " Laung hi \u012asa kaniya, \u201cNa, makakita' na kaw! Dayn ha sabab sin parachaya iban pangandul mu in ikaw kiyaulian na.\u201d"
                            },
                            {
                                "text": " Na, saruun-duun nakakita' na in tau buta. Imurul na siya kan \u012asa iban pagsarang-sukul niya pa Tuhan. Pagkita' sin manga tau sin biya' h\u0101dtu, namudji sila kat\u0101n pa Tuhan. "
                            }
                        ]
                    },
                    {
                        "verses": [
                            {
                                "text": "  Pag'ubus limanjal na hinda \u012asa limabay dayn ha d\u0101ira Ariha."
                            },
                            {
                                "text": "Na, awn duun ha d\u0101ira yaun hambuuk nakura' sin manga mangangawa' sukay pa parinta pagng\u0101nan hi Sakkiyas, hambuuk tau dayahan."
                            },
                            {
                                "text": "Mabaya' tuud siya kimita' bang biya' diin in lupa hi \u012asa. Sagawa' di' siya makakita' kan \u012asa sabab mataud tuud in tau ha unahan niya ampa in siya pandak."
                            },
                            {
                                "text": "Hangkan dimagan siya miyuna dayn ha manga tau mataud ampa siya dim\u0101g pa taas kahuy pagng\u0101nan kahuy sikamul bat niya kakitaan hi \u012asa, sabab dayn didtu hi \u012asa lumabay ha tungud sin kahuy yaun."
                            },
                            {
                                "text": "Nakaabut mayan hi \u012asa pa tungud sin kahuy, himangad siya ampa niya \u012byan hi Sakkiyas, laung niya, \u201c\u016as-'\u016bs kaw naug Sakkiyas sabab duun aku subay humanti' ha b\u0101y mu adlaw ini.\u201d"
                            },
                            {
                                "text": " Na, nag'\u016bs-'\u016bs na nanaug hi Sakkiyas ampa niya diy\u0101 hi \u012asa piyakaun ha b\u0101y niya. Landu' tuud kiy\u016bgan hi Sakkiyas."
                            },
                            {
                                "text": "In tau kat\u0101n nakakita' wala' kiyaamuhan. Laung nila, \u201cAy kaw naa, in tau yan humanti' ha b\u0101y sin hambuuk tau baldusa!\u201d"
                            },
                            {
                                "text": " Sakali timindug hi Sakkiyas ampa siya imiyan kan Panghu' \u012asa, laung niya, \u201cKitaa ba Tuwan, hirihil ku bihaun in hangtunga' sin alta' ku ha manga miskin, iban bang awn tau kiyakullian ku, hiuli' ku kaniya in alta' niya iban lipatun ku pa mag'upat in taud niya.\u201d"
                            },
                            {
                                "text": " Laung hi \u012asa kaniya, \u201cHa adlaw ini dimatung na in kalappasan pa manga tau ha b\u0101y ini, karna' in tau ini hambuuk da isab panubu' hi Apu' Ibrahim simupu ha addat niya."
                            },
                            {
                                "text": "Iban hangkan bih\u0101dtu sabab in aku, amu in Anak M\u0101nusiya' limahil mari pa dunya lumawag iban lumappas ha manga tau nalawa' dayn ha d\u0101n tudju pa Tuhan.\u201d"
                            },
                            {
                                "text": "   Sakali pagga sila masuuk na tuud pa Awrusalam in pangannal sin manga tau masuuk na maawn in pamarinta sin Tuhan. Hangkan, ha sa'bu sin manga tau nagdurungug kaniya, liyanjal hi \u012asa in pagbichara niya. Diyalil niya kaagi in pagbayta' niya kanila pasal sin pamarinta sin Tuhan."
                            },
                            {
                                "text": "Laung hi \u012asa kanila, \u201cBakas awn hambuuk tau balbangsa, in timulak pa hambuuk hula' malayu' bat niya makawa' in kapatutan niya magsultan. Ampa in ganta' niya magbalik da siya."
                            },
                            {
                                "text": "Ha s\u016bng niya mayan tumulak, piyatawag niya in hangpu' daraakun niya ampa niya d\u012bhilan pakaniya-pakaniya hambuuk dublun (harga' t\u016by bulan gadji sin tau). Ubus ampa niya sila \u012byan, laung niya, \u2018Pagpuunan niyu mag'usaha in s\u012bn yan ha salugay ku wala' d\u012b.\u2019"
                            },
                            {
                                "text": " \u201cSagawa' in tau ini karugalan sin manga tau pagkahi niya hangka-hula'. Hangkan nagdaak sila manga tau imurul kaniya pa hula' kadtuun niya mamayta' sin di' sila mabaya' pagsultanan sin tau yaun."
                            },
                            {
                                "text": " \u201cSagawa' nahinang da sultan in tau yaun iban nagbalik siya pa hula' niya. Pagdatung niya na mayan, magt\u016by niya piyatawag in manga daraakun kiyarihilan niya s\u012bn ha supaya niya mapariksa' bang pila na in nausaha nila."
                            },
                            {
                                "text": " \u201cNa, pagkawn sin hambuuk daraakun, amu agi kaniya, \u2018Tuwan, in dublun d\u012bhil mu k\u0101ku' piyag'usaha ku nalipat nakahangpu' in taud niya.\u2019"
                            },
                            {
                                "text": " \u201cLaung niya ha daraakun niya, \u2018Marayaw in nahinang mu. Hambuuk kaw daraakun marayaw. Pagga kaw kapangandulan sin alta' sibi'-sibi', bihaun ikaw in pangandulan ku magkaput sin hangpu' d\u0101ira.\u2019"
                            },
                            {
                                "text": " \u201cNa, n\u0101kawn na isab in hikaruwa daraakun niya, amu agi kaniya, \u2018Tuwan, in dublun d\u012bhil mu k\u0101ku' piyag'usaha ku nalipat nakalima in taud niya.\u2019"
                            },
                            {
                                "text": " \u201cLaung niya ha daraakun niya ini, \u2018Ikaw in pangandulan ku magkaput sin lima d\u0101ira.\u2019"
                            },
                            {
                                "text": " \u201cPag'ubus n\u0101kawn na isab in hambuuk daraakun niya, amu agi kaniya, \u2018Tuwan, yari in dublun bakas mu d\u012bhil k\u0101ku'. Tiyaw' ku piyutus sin panyu'."
                            },
                            {
                                "text": "Mabuga' aku kaymu sabab kaingatan ku in ikaw mabungis. Magdayaw parasahan sadja kaw sin unu-unu wala' mu piyaghulas-sangsaan. Mag'ani kaw sin bukun mu tiyanum!\u2019"
                            },
                            {
                                "text": " \u201cLaung niya ha daraakun niya, \u2018Hambuuk kaw daraakun way kap\u016bsan! In hukuman hirihil ku kaymu kawaun dayn ha kiyabichara mu yan pasal ku. Kiyaingatan mu asal, laung mu, in aku mabungis iban magdayaw parasahan sadja sin bukun ku piyaghulas-sangsaan iban magpang'ani sin bukun ku tiyanum."
                            },
                            {
                                "text": "Na, pagga mu kiyaingatan in biya' ha yan, mayta' mu wala' biyutang ha bangku in s\u012bn ku, ha supaya pagbalik ku makawa' ku magbalik in s\u012bn ku iban sin anak niya?\u2019"
                            },
                            {
                                "text": " \u201cPag'ubus ampa niya \u012byan in manga kaibanan daraakun nagtitindug duun, laung niya, \u2018Kawaa niyu in dublun dayn kaniya ampa niyu dihilan pa daraakun amu in nalipat nakahangpu' in taud sin s\u012bn nausaha niya.\u2019"
                            },
                            {
                                "text": " \u201cSagawa' in sambung nila kaniya, \u2018Tuwan, in siya nalipat na nakahangpu' in taud sin dublun niya!\u2019"
                            },
                            {
                                "text": " \u201cNa, in sambung niya, \u2018Na, ingat kamu, asal biya' na ha yan. Karna' hisiyu-siyu in matuyu' magpas\u016bng sin alta' kiyarihil kaniya, dugangan pa in hirihil kaniya, sagawa' in way tuyu' magpas\u016bng sin alta' kiyarihil kaniya, na, minsan in maniyu'-tiyu' alta' niya, kawaan da dayn kaniya."
                            },
                            {
                                "text": "Na, bihaun, in manga tau marugal k\u0101ku' amu in di' mabaya' magsultan k\u0101ku', d\u0101ha niyu mari ampa niyu pataya d\u012b ha alupan ku!\u2019 \u201d"
                            },
                            {
                                "text": "   Pag'ubus hi \u012asa nagbichara limanjal na sila timukad pa Awrusalam. Ha unahan siya sin manga iban niya."
                            },
                            {
                                "text": "Masuuk mayan sila pa duwa kawman pagng\u0101nan Bitpaji iban Bitani duun ha B\u016bd Jaytun, piyauna niya madtu in duwa mulid niya."
                            },
                            {
                                "text": "Laung niya ha duwa mulid niya, \u201cKadtu kamu pa kawman s\u016bngun niyu yaun. Pagdatung niyu madtu, makab\u0101k kamu hambuuk kura' hiyuhukutan, mabata' pa, iban wala' pa kiyapanguraan. Hubari niyu ampa niyu d\u0101ha mari."
                            },
                            {
                                "text": "Bang awn mangasubu kaniyu bang mayta' niyu hiyubaran, baytai niyu kagunahan sin Panghu'.\u201d"
                            },
                            {
                                "text": " Na, miyanaw na in duwangka-tau naraak hi \u012asa. Piyaglanggal nila kat\u0101n in biyayta' kanila hi \u012asa."
                            },
                            {
                                "text": "Ha sa'bu nila naghuhubad sin kura', laung sin manga tagdapu kanila, \u201cMayta' niyu yan hiyubaran?\u201d"
                            },
                            {
                                "text": " In sambung nila, \u201cKagunahan sin Panghu'.\u201d"
                            },
                            {
                                "text": " Na, diy\u0101 nila na in kura' madtu kan \u012asa. Pagdatung nila madtu, liyampikan nila in kura' sin juba nila ampa nila piyasakat hi \u012asa."
                            },
                            {
                                "text": "Piyapanaw niya mayan in kura', h\u012bklad sin manga tau in juba nila mawn pa d\u0101n (tanda' sin panglaggu' nila kan \u012asa)."
                            },
                            {
                                "text": " Nakasuuk mayan siya pa Awrusalam, duun ha tungud sin d\u0101n ludlurun ha B\u016bd Jaytun, in manga mulid niya landu' mataud nagsuwara matanug sin pagsarang-sukul iban pamudji nila pa Tuhan pasal sin manga kat\u0101n makahaylan k\u012bta' nila."
                            },
                            {
                                "text": "Laung nila, \u201cBang mayan barakatan sin Tuhan in kiyawakilan niya magbaya' ha unu-unu kat\u0101n! Kasannyangan ha lawm surga' iban kalagguan pa Tuhan!\u201d"
                            },
                            {
                                "text": " Sakali awn kaibanan manga Parisi duun miyamagad ha manga tau mataud in imiyan kan \u012asa, laung nila, \u201cTuwan, l\u0101ngi in manga mulid mu, ayaw mu papaghibuka!\u201d"
                            },
                            {
                                "text": " In sambung hi \u012asa, \u201cIngat kamu. Bang ku sila l\u0101ngun di' papaghibukun, in manga kabatuhan in sumubli maghibuk.\u201d"
                            },
                            {
                                "text": "  Sakali nakasuuk mayan sila pa Awrusalam sarta' k\u012bta' na hi \u012asa in d\u0101ira, nagtangis siya sabab sin luuy niya ha manga tau Awrusalam."
                            },
                            {
                                "text": "Laung niya, \u201cBang niyu sadja kaingatan ha bihaun bang unu in makarihil kaniyu kasannyangan! Sagawa' di' niyu kaingatan!"
                            },
                            {
                                "text": "Dumatung da in waktu matikup kamu sin manga kuntara niyu iban b\u016bran nila sin lupa' iban batu in katilibut sin d\u0101ira niyu ha supaya wayruun guwaan niyu. Hapaan kamu iban jagahan kamu dayn ha k\u012bd pa k\u012bd."
                            },
                            {
                                "text": "Maubus kamu mapatay kat\u0101n iban magkalubu-lubu tuud in lawm paghula' niyu. Wayruun minsan hambuuk batu in makapin ha kiyabutangan niya. Biya' ha yan in kumugdan kaniyu sabab wala' niyu piyaruli in waktu piyakita' sin Tuhan in luuy niya kaniyu!\u201d"
                            },
                            {
                                "text": "   Pag'ubus miyadtu hi \u012asa pa halaman sin B\u0101y sin Tuhan ampa niya diy\u016by pa guwa' in manga magdaragang."
                            },
                            {
                                "text": "Laung niya kanila, \u201cKiyasulat ha Kitab in Parman sin Tuhan amu agi, \u2018In B\u0101y ku B\u0101y pagtataatan.\u2019 Sagawa',\u201d laung hi \u012asa, \u201ch\u012bnang niyu in B\u0101y sin Tuhan lugal pag'aanyayahan sin s\u012bn sin manga tau!\u201d"
                            },
                            {
                                "text": " Nagnas\u012bhat hi \u012asa adlaw-adlaw ha lawm B\u0101y sin Tuhan. In kabayaan sin manga nakura' kaimaman, sin manga guru sin sara' agama iban sin manga nakura' sin manga tau patayun hi \u012asa."
                            },
                            {
                                "text": "Sagawa' wayruun d\u0101n kabaakan nila hikabunu' kan \u012asa, sabab in tau kat\u0101n duun masi-masi dimurungug kan \u012asa iban in kabayaan nila wayruun minsan hambuuk kabtangan hi \u012asa in malipas dayn ha pagdungug nila. "
                            }
                        ]
                    },
                    {
                        "verses": [
                            {
                                "text": "   Manjari hambuuk adlaw duun hi \u012asa ha B\u0101y sin Tuhan nagnas\u012bhat ha manga tau iban nagpamahalayak sin Bayta' Marayaw. Sakali n\u0101kawn in manga nakura' kaimaman, iban manga guru sin sara' agama nag'aagad iban sin manga nagtatau-maas ha hula'."
                            },
                            {
                                "text": "Laung nila kan \u012asa, \u201cBaytai kami bang unu in kawasa mu maghinang sin manga hinang mu yan d\u012b ha lawm B\u0101y ini, amu in B\u0101y sin Tuhan? Hisiyu in nagdihil kaymu sin kawasa maghinang sin manga hinang mu yan?\u201d"
                            },
                            {
                                "text": " In sambung hi \u012asa kanila, \u201cNa, awn isab hipangasubu ku muna kaniyu. Baytai niyu aku"
                            },
                            {
                                "text": "bang dayn h\u0101in nakawa' hi Yahiya in kawasa niya mangligu' ha manga tau, dayn ha Tuhan atawa dayn ha m\u0101nusiya'?\u201d"
                            },
                            {
                                "text": " Na, nag'isun-isun na sila bang unu in hisambung nila. Laung nila, \u201cNa, unu in hisambung natu' kaniya? Bang kitaniyu imiyan in kawasa hi Yahiya dayn ha Tuhan, na, iyanun niya kitaniyu, \u2018Na, mayta' kamu wala' nagparachaya kan Yahiya?\u2019"
                            },
                            {
                                "text": "Sagawa' bang isab kitaniyu imiyan dayn ha m\u0101nusiya' in kawasa niya, na, batuhun kitaniyu sin manga tau mataud ini sabab magkahagad tuud in manga tau sin hi Yahiya hambuuk nabi.\u201d"
                            },
                            {
                                "text": " Hangkan in sambung nila kan \u012asa, \u201cInday, di' namu' kaingatan bang dayn diin niya nakawa' in kawasa niya.\u201d"
                            },
                            {
                                "text": " Na, laung hi \u012asa kanila, \u201cNa, bang biya' h\u0101dtu, di' da isab kamu baytaan bang dayn h\u0101in ku nakawa' in kawasa ku huminang sin manga hinang ku yan.\u201d"
                            },
                            {
                                "text": "   Sakali biyaytaan hi \u012asa in manga tau (pasal sin manga tau simasagga' kaniya). Diyalil niya kaagi in pagbayta' niya. Laung niya, \u201cBakas awn hambuuk tau nagtanum anggul ha kabbun niya. Pag'ubus ampa niya piyatungguan in kabbun anggul niya ha manga magtutunggu' kabbun, ampa siya timulak pa dugaing hula'. Malugay siya didtu."
                            },
                            {
                                "text": "Manjari naabut mayan in musim sin pagpusu' sin manga anggul, diyaak sin tagdapu kabbun in hambuuk daraakun niya madtu kumawa' sin manga bunga anggul bahagi' niya. Sagawa' b\u012bnasa sin manga tunggu' kabbun in daraakun niya, ampa piyauwi' ha way kaunu-unu."
                            },
                            {
                                "text": "Sakali piyakadtu na isab sin tagkabbun in hambuuk daraakun niya, sagawa' b\u012bnasa da isab sin manga tunggu' kabbun iban s\u012bpug-sipug nila, ampa piyauwi' ha wayruun unu-unu nar\u0101 niya."
                            },
                            {
                                "text": "Sakali piyakadtu na isab sin tagkabbun in hikat\u016b daraakun niya, sagawa' miyula siya sin manga tunggu' kabbun. Piyalian in daraakun. Ubus ampa siya liyaruk pa guwa' sin kabbun."
                            },
                            {
                                "text": " \u201cNa, namikil-mikil na in tagkabbun. Laung niya ha lawm atay niya, \u2018Unu na baha' in hinangun ku? Na, marayaw pa pakadtuun ku in anak ku kalasahan. Maray', pag'addatan nila siya!\u2019"
                            },
                            {
                                "text": " \u201cSagawa' pagkita' sin manga tunggu' kabbun ha anak niya, magt\u016by sila nag'isun. Laung nila, \u2018Yan na in anak sin tagkabbun amu in kiyapusakaan sin kabbun ini. Patayun natu' siya ha supaya natu' makawa' in kabbun pusaka' kaniya!\u2019"
                            },
                            {
                                "text": "Hangkan giyuyud nila in anak sin tagkabbun pa guwa' sin kabbun ampa nila piyatay.  \u201cNa, ha pikil niyu, unu in hinangun sin tagkabbun ha manga tunggu' sin kabbun niya?\u201d laung hi \u012asa."
                            },
                            {
                                "text": "\u201cKadtuun niya in manga tunggu' kabbun ampa niya sila patayun. Pag'ubus ampa niya patungguan ha manga dugaing tunggu' in kabbun niya.\u201d  Pagdungug nila sin bichara hi \u012asa, laung nila, \u201cSipais piyakalayu' sin Tuhan!\u201d"
                            },
                            {
                                "text": " Iyatud sila hi \u012asa ampa niya sila iyasubu, laung niya, \u201cBang yan bukun bunnal, unu in h\u0101tihan sin kiyabayta' ha lawm Kitab, amu agi, \u2018In batu biyugit sin manga maghihinang b\u0101y (sabab in pangannal nila wayruun guna) amura tuud isab in batu nanjari piyagpapagun sin b\u0101y.\u2019 "
                            },
                            {
                                "text": "Na, ingat kamu,\u201d laung hi \u012asa, \u201chisiyu-siyu in makaligad pa batu yan magkapusat-pusat in baran niya iban hisiyu-siyu in kahulugan sin batu yan magkatumu-tumu siya mahinang bagunbun.\u201d"
                            },
                            {
                                "text": "   Na, landu' tuud in baya' sin manga guru sin sara' agama iban sin manga nakura' kaimaman sumaggaw kan \u012asa saruun-duun, sabab kiyah\u0101tihan nila sin sila in kiyugdan sin isturi diyalil hi \u012asa. Sagawa' di' nila mahinang sabab mabuga' sila ha manga tau."
                            },
                            {
                                "text": " Hangkan limawag sila saat marayaw. Nanangdan sila manga tau, piyakadtu kan \u012asa magpabaw'-baw' mangasubu kaniya, bahasa tau marayaw sila agad ha sara', sagawa' in bunnal niya hipalusut nila hi \u012asa ha bichara ha supaya nila siya hikaungsud pa lawm kiyumkuman iban kawasa sin gubnul."
                            },
                            {
                                "text": "Na, nangasubu na kan \u012asa in manga tau kiyatangdanan ini, laung nila, \u201cTuwan, kiyaiingatan namu' sin in kat\u0101n bichara iban hindu' mu mabuntul. In hihindu' mu sadja in kasabunnalan pasal sin manga addat iban kawl-piil amu in kabayaan sin Tuhan pakayun sin m\u0101nusiya' karna' di' kaw magp\u012b' tau minsan hisiyu."
                            },
                            {
                                "text": "Na, baytai kami, langgal sara' ka sin sara' agama bang kitaniyu manga Yahudi, amu in ha babaan sin pamarinta sin hula' R\u016bm, magbayad sayrulla pa Sultan sin hula' R\u016bm atawa bukun?\u201d"
                            },
                            {
                                "text": " Sagawa' kiyatalusan hi \u012asa in katitipuhan sin akkal nila. Hangkan laung niya kanila,"
                            },
                            {
                                "text": "\u201cPakitaan niyu mari k\u0101ku' in hambuuk pisita.\u201d Piyakita' mayan mawn kaniya in pisita, iyasubu niya sila, laung niya, \u201cKansiyu in patta' iban ng\u0101n ha pisita ini?\u201d  \u201cHa Sultan sin hula' R\u016bm,\u201d in sambung nila."
                            },
                            {
                                "text": " Hangkan laung hi \u012asa kanila, \u201cNa, pagga biya' ha yan, unu in suku' sin Sultan sin hula' R\u016bm subay hiungsud kaniya. Damikkiyan, unu in suku' sin Tuhan subay hiungsud pa Tuhan.\u201d"
                            },
                            {
                                "text": " Na, wala' nila nasaggaw ha bichara hi \u012asa ha alupan sin mayran madjilis. Hangkan wala' na sila nagkayba' iban nainu-inu sila sin sambung hi \u012asa."
                            },
                            {
                                "text": "   Pag'ubus yadtu awn manga kaibanan Yahudi pagng\u0101nan Sadduki in miyawn kan \u012asa. In sila ini imiyan sin in manga patay di' na mabuhi' magbalik ha adlaw mahuli. Nangasubu sila kan \u012asa, laung nila,"
                            },
                            {
                                "text": "\u201cTuwan, kiyasulat hi Musa ha lawm sara' agama natu', amu agi, \u2018Bang awn usug mapatay ampa wayruun anak niya ha asawa niya, na subay asawahun sin taymanghud niya in balu, ha supaya awn tubu' dum\u0101 sin ng\u0101n sin miyatay!"
                            },
                            {
                                "text": "Na, bakas awn pitu magtaymanghud usug. Manjari nag'asawa in kamagulangan, sagawa' miyatay sadja siya wala' nakabaak anak."
                            },
                            {
                                "text": "Na, in balu iyasawa sin sumunud ha kamagulangan. Sagawa' miyatay sadja isab siya wala' da nakabaak anak."
                            },
                            {
                                "text": "Damikkiyan, biya' da isab h\u0101dtu in kimugdan ha hikat\u016b. Na, in hawpu' niya in babai yadtu naasawa sin kapitu-pitu magtaymanghud, sagawa' miyatay sadja sila wala' nakabaak anak ha babai yadtu."
                            },
                            {
                                "text": "Ha kahinapusan miyatay da isab in babai."
                            },
                            {
                                "text": "Na, bang dumatung na in waktu mabuhi' na magbalik in manga patay, hisiyu in tag'asawa ha babai yadtu? Karna' naasawa siya sin kapitu magtaymanghud.\u2019 \u201d"
                            },
                            {
                                "text": " In sambung hi \u012asa kanila, \u201cAsal in manga usug iban manga babai bihaun d\u012b ha lawm dunya mag'asawa iban magbana."
                            },
                            {
                                "text": "Sagawa' in manga usug iban manga babai amu in mat\u016bp mabuhi' dayn ha kamatay iban kaawnan sin kabuhi' salama-lama ha adlaw mahuli didtu ha surga' di' na mag'asawa atawa magbana."
                            },
                            {
                                "text": "Mabiya' na sila sin manga mal\u0101ikat iban di' na sila magkamatay. Mahinang na sila anak sin Tuhan sabab nabuhi' na sila nagbalik dayn ha kamatay."
                            },
                            {
                                "text": "Na, ha pasal sin manga patay mabuhi' magbalik, in kasabunnalan niya yan napakita' hi Musa. Karna' kiyasulat niya in pasal sin bichara sin Tuhan kaniya amu in suwara guwa' dayn ha lawm kahuy nalalaga. Kiyasulat ha lawm Kitab sin namung hi Musa sin in Tuhan amuna in Tuhan hi Ibrahim, Tuhan hi Isahak iban Tuhan hi Ya'kub."
                            },
                            {
                                "text": "In Tuhan amu in piyagtutuhanan sin manga buhi', bukun sin manga patay. (In h\u0101ti niya minsan hinda Ibrahim, Isahak iban Ya'kub malugay na miyatay, buhi' sila didtu ha surga'.) Karna' bang ha Tuhan in m\u0101nusiya' kat\u0101n buhi', wayruun patay.\u201d"
                            },
                            {
                                "text": " Sakali imiyan in kaibanan guru sin sara' agama, laung nila, \u201cTuwan, marayaw in sambung mu!\u201d"
                            },
                            {
                                "text": "Iban hangkan sila imiyan biya' ha yan sabab di' na sila makatawakkal umasubu kan \u012asa sin unu-unu na."
                            },
                            {
                                "text": "   Sakali nag'asubu hi \u012asa kanila, laung niya, \u201cBiya' diin kaagi in bichara sin tau sin in Almasi hambuuk panubu' sadja hi Daud?"
                            },
                            {
                                "text": "Karna', ha lawm Kitab Jabur kiyasulat in pamung hi Daud, amu agi, \u2018Namung in Tuhan ha Panghu' ku: \u201cLingkud kaw d\u012b ha dapit pa tuu ku"
                            },
                            {
                                "text": "sampay ku mapabutang ha babaan mu in kat\u0101n simusulang kaymu, mahinang biya' sapantun pagbubutangan sin siki mu.\u201d \u2019"
                            },
                            {
                                "text": " \u201cNa,\u201d laung hi \u012asa, \u201cIn pagt\u0101g hi Daud ha Almasi, \u2018Panghu'.\u2019 Na, mayta' siya tiyawag, \u2018Panghu',\u2019 bang siya hambuuk sadja panubu' hi Daud?\u201d"
                            },
                            {
                                "text": "   Ha sa'bu sin manga tau kat\u0101n dimurungug, laung hi \u012asa ha manga mulid niya,"
                            },
                            {
                                "text": "\u201cHalli' kamu supaya kamu di' kalaminan sin ng\u012b' sin manga guru sin sara' agama. In sila yan matagi maglunsul pawyu-pawyu iban sin pagjuba nila mahaba' l\u0101gi' mabaya' tuud sila salamun sin manga tau ha tabu'. Bang sila ha lawm langgal lumingkud sila ha unahan ha paglilingkuran tiyataw' ha manga tau mataas, iban bang sila ha pagjamuhan lumingkud sila ha manga lilingkuran tiyataw' ha manga tau balkanan."
                            },
                            {
                                "text": "Anyayahun nila in manga b\u0101y sin manga balu babai. Ubus ampa sila magpakita'-kita' ha manga tau sin haba' sin pagpangarap nila pa Tuhan, ha supaya in manga tau magpikil sin in sila tau marayaw. Murka' dakula' in dumatung kanila yan!\u201d "
                            }
                        ]
                    },
                    {
                        "verses": [
                            {
                                "text": "   Sakali nangatud-ngatud hi \u012asa ha manga tau. K\u012bta' niya in manga tau dayahan naghulug s\u012bn pa paghuhulugan sin s\u012bn hirihil pa B\u0101y sin Tuhan."
                            },
                            {
                                "text": "K\u012bta' niya da isab in hambuuk balu babai miskin tuud himulug duwa pisita tumbaga."
                            },
                            {
                                "text": "Laung hi \u012asa, \u201cBaytaan ta kamu, in balu miskin yaun mataud pa in s\u012bn hiyulug niya dayn sin kiyahulug sin manga tau kat\u0101n yaun."
                            },
                            {
                                "text": "Sabab in manga kaibanan tau, in s\u012bn hiyulug nila, di' nila na kagunahan tuud. Sagawa' in balu yan, minsan siya miskin tuud, hiyulug niya in s\u012bn niya kat\u0101n minsan amu-amurakuman in hipam\u012b niya sin kakaun niya.\u201d"
                            },
                            {
                                "text": "   Na, in manga kaibanan mulid hi \u012asa nagbibichara pasal sin lingkat sin B\u0101y sin Tuhan iban sin manga batu niya maharga', iban sin manga unu-unu ginisan ha B\u0101y sin Tuhan d\u012bhil sin manga tau pa Tuhan. Laung hi \u012asa,"
                            },
                            {
                                "text": "\u201cIn kat\u0101n yan kakitaan niyu bihaun. Sagawa' awn da waktu dumatung ha sus\u016bngun in kat\u0101n yan magkalubu-lubu tuud iban wayruun tuud makapin batu nagbabangkat-bangkat, sagawa' mapantay yan maligad kat\u0101n.\u201d"
                            },
                            {
                                "text": "   \u201cTuwan,\u201d laung nila kan \u012asa, \u201cku'nu yan maawn? Iban unu in tanda' gumuwa' amu in magpakita' sin dumatung na in waktu maawn in manga biyayta' mu k\u0101mu'?\u201d"
                            },
                            {
                                "text": " Laung hi \u012asa, \u201cHalli' kamu bat kamu di' kaakkalan. Sabab ha sus\u016bngun mataud tau in mari mag'usal sin ng\u0101n ku mangakkal kaniyu. In pakaniya-pakaniya kanila umiyan siya na in Almasi iban laung nila, \u2018Dimatung na in waktu!\u2019 Sagawa' ayaw kamu magkahagad kanila."
                            },
                            {
                                "text": "Iban bang niyu karungugan in pagbunu' iban manga hiluhala' dakula' ha lawm hula' ayaw kamu mabuga'. Karna' in manga yan asal subay maawn muna, sagawa' bukun pa yan in waktu kahinapusan sin masa d\u012b ha dunya.\u201d"
                            },
                            {
                                "text": " Laung pa isab hi \u012asa, \u201cIn manga kabangsa-bangsahan magbunu'-biyunui iban magkuntara in manga parinta sin kahula'-hulaan."
                            },
                            {
                                "text": "Maawn in linug makusug, in gutum iban manga sakit mang\u012b' ha kahula'-hulaan. Iban awn gumuwa' manga kagalib-galiban ha langit amu in makabuga'."
                            },
                            {
                                "text": " \u201cSumagawa' ha di' pa maawn in manga ini kat\u0101n, in kamu masaggaw iban mabinsana' tuud. Hiungsud kamu pa lawm lima sin manga manghuhukum ampa kamu hukumun ha manga langgal ubus ampa kamu hipaj\u012bl. Mar\u0101 kamu pa alupan sin manga sultan iban manga gubnul sabab in kamu agad k\u0101ku'!"
                            },
                            {
                                "text": "Na, amu yan in waktu niyu mamayta' kanila sin Bayta' Marayaw pasal ku."
                            },
                            {
                                "text": "Sagawa' asal tantuha in baran niyu sin di' kamu magsusa bang unu in hiraawa niyu ha wala' pa miyabut in waktu."
                            },
                            {
                                "text": "Sabab dihilan ta kamu ingat iban manga lapal-kabtangan hibichara niyu, amu in di' kaatuhan iban kasaggaan sin manga kuntara niyu."
                            },
                            {
                                "text": "Tipuhun kamu sin maas niyu, sin manga taymanghud, sin manga lahasiya' iban sin manga bagay niyu. Iban in kamu kaibanan hipapatay da."
                            },
                            {
                                "text": "Karugalan kamu sin tau kat\u0101n sabab in kamu agad k\u0101ku'."
                            },
                            {
                                "text": "Sagawa' ayaw kamu masusa. Amu in pag'iyanun minsan hambuuk sulag buhuk wayruun malarut dayn ha \u016b niyu."
                            },
                            {
                                "text": "Na, sandali niyu in manga kabinsanaan yan ampa kamu malappas."
                            },
                            {
                                "text": "   \u201cBang niyu kakitaan in Awrusalam matikup na sin manga sundalu, na matantu niyu na sin masuuk na in d\u0101ira yan magmula."
                            },
                            {
                                "text": "Na, ha waktu yan, in manga tau ha Yahudiya subay maguy na pa kab\u016bran. H\u0101ti in manga tau ha lawm sin d\u0101ira subay sila m\u012bg na, iban in manga ha gimba subay di' na sum\u016bd pa lawm d\u0101ira."
                            },
                            {
                                "text": "Sabab amuna yan in waktu paratungun sin Tuhan in murka' niya. In kat\u0101n kiyasulat ha manga Kitab ha pasal yan maagad na ha waktu yan."
                            },
                            {
                                "text": "Landu' tuud makaluuy in manga burus iban sin manga taga anak sibi'-sibi' bang dumatung na in kabinsanaan yan! Landu' tuud in kabinsanaan kumugdan ha hula' ini, iban murka' dakula' in kumugdan ha manga tau sin hula' ini."
                            },
                            {
                                "text": "In kaibanan tau patayun lagutun sin pakukus. H\u0101ti in kaibanan masaggaw mahinang banyaga' sin manga bangsa dugaing d\u0101hun pa manga ginisan hula' nila kat\u0101n. In Awrusalam makapalawm lima na sin manga tau bangsa dugaing. Iban di' sila hundungan binsanaun sin manga tau bangsa dugaing sampay di' mapuas in waktu nila."
                            },
                            {
                                "text": "   \u201cAwn mahal-mahal kumugdan ha suga, ha bulan iban ha manga bituun. Dakula' in kasusahan dumatung pa kahula'-hulaan ha lawm dunya, iban landu' in buga' sin manga tau bang sila makarungug sin lagublub sin alun iban bang nila kakitaan in laggu' sin alun."
                            },
                            {
                                "text": "In manga tau mapunung sin buga' pagpikil nila sin manga kat\u0101n kabinsanaan dumatung pa dunya, karna' majugjug na in unu-unu kat\u0101n ha taas langit."
                            },
                            {
                                "text": "Pag'ubus in aku, amu in Anak M\u0101nusiya', kakitaan na sin manga m\u0101nusiya' numaug magbalik mari pa dunya miyamagad ha gabun. Kakitaan nila in kusug sin kawasa ku iban sin sahaya iban kalagguan ku."
                            },
                            {
                                "text": "Na, bang tumagna' na maawn in manga biyayta' ku yan, paisuga niyu in lawm atay niyu. Tindug kamu hangad pa taas sabab masuuk na dumatung in kalappasan niyu.\u201d"
                            },
                            {
                                "text": " Pag'ubus nagbichara hi \u012asa dalil. Laung niya, \u201cKitaa niyu ba in kahuy tina iban sin manga kahuy kaibanan."
                            },
                            {
                                "text": "Bang niyu kakitaan tumagna' na magdahun in manga kahuy yan, kaingatan niyu masuuk na tuud in panuga."
                            },
                            {
                                "text": "Damikkiyan, bang niyu kakitaan maawn na in manga piyagbayta' ku yan, kaingatan niyu na sin masuuk na dumatung in pamarinta sin Tuhan."
                            },
                            {
                                "text": " \u201cNa, ini in tumtuma niyu. In kat\u0101n biyayta' ku yan kaniyu, maawn ha di' pa maubus malanyap in bangsa sin manga tau ha masa ini."
                            },
                            {
                                "text": "Ha sus\u016bngun in langit iban dunya ini malanyap da, sagawa' in manga kat\u0101n kiyapamung ku, di' tuud maluppas salama-lama.\u201d (sabab in yan tantu tuud mabunnal)"
                            },
                            {
                                "text": "  \u201cHalli' kamu ha supaya kamu di' ku abutan biya' hantang mali'tag, naghihinang sin manga bukun marayaw biya' sin paglami-lami makalandu', mag'inum maghilu, iban magsusa sin manga ginis-ginisan d\u012b ha lawm dunya. Karna' ha pagbalik ku mari magminsan aku dumatung pa kat\u0101n m\u0101nusiya' ha lawm dunya."
                            },
                            {
                                "text": "  \u201cHalli' kamu ha supaya kamu di' ku abutan biya' hantang mali'tag, naghihinang sin manga bukun marayaw biya' sin paglami-lami makalandu', mag'inum maghilu, iban magsusa sin manga ginis-ginisan d\u012b ha lawm dunya. Karna' ha pagbalik ku mari magminsan aku dumatung pa kat\u0101n m\u0101nusiya' ha lawm dunya."
                            },
                            {
                                "text": "Halli' tuud kamu iban taptap kamu pangayu' duwaa bang mayan awn kusug niyu tumatas sin manga kabinsanaan dumatung iban bang mayan wayruun hikasipug niyu bang kamu tumindug na ha alupan ku, amu in Anak M\u0101nusiya'.\u201d"
                            },
                            {
                                "text": " Manjari adlaw-adlaw duun hi \u012asa nagnas\u012bhat ha B\u0101y sin Tuhan, sagawa' pagd\u016bm madtu siya pa B\u016bd Jaytun. Didtu siya humanti' d\u016bm-d\u016bm."
                            },
                            {
                                "text": "Na, mahinaat-mahinaat subu-subu pa madtu in tau kat\u0101n pa B\u0101y sin Tuhan dumungug sin pagnas\u012bhat niya. "
                            }
                        ]
                    },
                    {
                        "verses": [
                            {
                                "text": "   Manjari masuuk na in waktu sin Haylaya Paglappas Dayn ha Kamatay amu in waktu magkaun in bangsa Yahudi sin tinapay way pasulig."
                            },
                            {
                                "text": "In manga nakura' kaimaman iban sin manga guru sin sara' agama nag'isun bang biya' diin in kapatay nila kan \u012asa ha di' kaingatan sin manga tau, sabab mabuga' sila maghiluhala' in manga tau."
                            },
                            {
                                "text": "   Sakali siyasat sin Saytan Puntukan hi Judas tau dayn ha Kiriyud amu in hambuuk sin manga hangpu' tagduwa mulid hi \u012asa."
                            },
                            {
                                "text": "Hangkan miyadtu siya dim\u0101 nag'isun ha manga nakura' kaimaman iban manga nakura' sin manga nagjajaga ha B\u0101y sin Tuhan bang biya' diin in katipu niya kan \u012asa ha supaya niya siya hikaungsud pa lawm lima nila."
                            },
                            {
                                "text": "Na, kiyaamuhan tuud sila iban atasan nila tangdanan hi Judas."
                            },
                            {
                                "text": "Timaayun hi Judas sin kabayaan nila. Hangkan simipi na siya bang biya' diin in katipu niya kan \u012asa, bat niya hikaungsud pa lawm lima sin manga tau mabaya' sumaggaw kaniya. Limawag siya waktu makulang in manga tau (ha supaya wayruun hiluhala')."
                            },
                            {
                                "text": "   Manjari naabut na in adlaw sin pakaradjaan pagkaun sin tinapay way pasulig niya amu in waktu sin pagsumbay' sin anak bili-bili amu in panumtuman sin bangsa Yahudi sin waktu piyuas sin Tuhan dayn ha kasigpitan in kamaasan nila."
                            },
                            {
                                "text": "Sakali diyaak hi \u012asa hi Pitrus kay Yahiya. Laung niya, \u201cKadtu kamu pagsaddiya sin kakaun hipagsa'bu taniyu sin Pagjamu Paglappas dayn ha Kamatay.\u201d"
                            },
                            {
                                "text": " Laung nila, \u201cHariin mu kabayaan sakapun namu' in pagjamuhan taniyu?\u201d"
                            },
                            {
                                "text": " In sambung niya, \u201cPagdatung niyu pa lawm sin d\u0101ira, b\u0101kun kamu sin hambuuk usug nagdar\u0101 kibut tagaluun tubig. Urul kamu kaniya pa b\u0101y s\u016bran niya."
                            },
                            {
                                "text": "Ubus ampa niyu iyana in tagdapu sin b\u0101y, laung niyu, \u2018Nagpaasubu in Tuwan Guru bang hawnu in bilik pagjamuhan niya iban sin manga mulid niya hipagsa'bu sin Pagjamu Paglappas dayn ha Kamatay.\u2019"
                            },
                            {
                                "text": "Na, hipakita' niya kaniyu in bilik dakula' ha taas sin b\u0101y niya amu in asal panyap sin kat\u0101n kagunahan natu'. Duun niyu saddiyaha in pagjamuhan natu'.\u201d"
                            },
                            {
                                "text": " Na, miyadtu na sila. Pagdatung nila pa d\u0101ira, in kat\u0101n biyayta' hi \u012asa naagad. Na, siyaddiya nila na in kakaun pagjamuhan nila."
                            },
                            {
                                "text": "   Na, naabut mayan in waktu sin pagjamu, limingkud na hi \u012asa nagjamu iban sin manga kiyawakilan niya."
                            },
                            {
                                "text": "Laung niya ha manga kiyawakilan niya, \u201cAsal mabaya' tuud aku mags\u0101w magkaun iban kamu sin pagjamu sin Haylaya Paglappas dayn ha Kamatay ha di' pa aku numanam kabinsanaan!"
                            },
                            {
                                "text": "Sabab baytaan ta kamu amuna ini in kahinapusan sin pags\u0101w ku magkaun sin pagjamu ini iban kamu. Subay na maabut in waktu magmakbul na in h\u0101tihan sin pagjamu ini didtu ha pagparintahan sin Tuhan ampa kitaniyu makapags\u0101w magbalik magkaun sin pagjamu ini.\u201d"
                            },
                            {
                                "text": " Pag'ubus ampa kiyawa' hi \u012asa in hambuuk sawan, ampa siya nagsarang-sukul pa Tuhan. Laung niya ha manga kiyawakilan niya, \u201cKawaa niyu in sawan ini ampa niyu inuma in luun niya."
                            },
                            {
                                "text": "Sabab, baytaan ta kamu, pagpuas dayn ha waktu ini di' na aku minum magbalik sin tubig anggul ini ha salugay di' dumatung in waktu, tumindug na tuud in pamarinta sin Tuhan.\u201d"
                            },
                            {
                                "text": " Pag'ubus kimawa' na isab siya tinapay ampa siya nagsarang-sukul pa Tuhan. Ubus ampa niya s\u012bpak in tinapay diyuhal pa manga kiyawakilan niya. Laung niya kanila, \u201cNiyata niyu sin amu yan in ginhawa-baran ku amu in hililla' ku mapatay sabab-karna' niyu. Kaun kamu sin tinapay yan amu in ganti' panumtuman niyu k\u0101ku'.\u201d"
                            },
                            {
                                "text": " Damikkiyan, diyuhal niya da isab pa manga kiyawakilan niya in sawan pag'ubus nila nagkaun. Laung niya, \u201cIn luun sin sawan ini tanda' sin paljanjian ba'gu sin Tuhan kaniyu. In dugu' ku maasag sabab-karna' niyu amu in dumihil katantuhan sin janji' ini."
                            },
                            {
                                "text": " \u201cSagawa' ingat kamu! In tau tumipu k\u0101ku' yari bihaun miyamagad limilingkud k\u0101tu'niyu ha lamisahan!"
                            },
                            {
                                "text": "Asal giyanta' sin Tuhan in aku amu in Anak M\u0101nusiya' manaykud da dayn ha dunya, sagawa' murka' dakula' in kumugdan ha tau manipu k\u0101ku'!\u201d"
                            },
                            {
                                "text": " Na, nag'asubu-iyasubuhi na in manga mulid niya bang hisiyu kanila in manipu kan \u012asa."
                            },
                            {
                                "text": "  Sakali naawn in paglugat sin manga mulid hi \u012asa pasalan sin hisiyu dayn kanila in subay karihilan sin kawasa mataas."
                            },
                            {
                                "text": "Laung hi \u012asa kanila, \u201cIn manga sultan sin bangsa dugaing d\u012b ha dunya amu in magkawasa ha manga tau ha babaan nila iban in manga tau mataas in kawasa mabaya' tuud mabantug sin sila in magdirihil sin kagunahan sin manga tau."
                            },
                            {
                                "text": "Sagawa' in kamu subay bukun biya' kanila. Karna' in mataas dayn kaniyu subay magpatibaba' sin baran niya biya' sin kamanghuran magpababa' dayn ha kamagulangan. Iban in nakura' subay maghulas-sangsa' biya' sin daraakun."
                            },
                            {
                                "text": "Bang ha bistahan sin manga tau in nakura' subay amu in lumingkud kumaun ha lamisahan, h\u0101ti in daraakun niya amu in magbutang kaniya sin kakaun niya. Sagawa' bukun aku biya' ha yan. Yari aku maghulas-sangsa' kaniyu biya' sin daraakun."
                            },
                            {
                                "text": " \u201cNa, pagga kamu imuunung k\u0101ku' ha unu-unu kasigpitan ku,"
                            },
                            {
                                "text": "na, dihilan ta kamu sin kawasa magbaya' ha lawm pamarintahan ku biya' sin kawasa kiyarihil k\u0101ku' sin Tuhan, Ama' ku."
                            },
                            {
                                "text": "Mags\u0101w kitaniyu magkaun bang tumindug na in pamarinta ku. Iban hinangun ta kamu manga wakil ku, dihilan kalagguan iban kawasa magbaya' ha hangpu' tagduwa pihak sin bangsa Israil.\u201d"
                            },
                            {
                                "text": "   Manjari nagbichara hi \u012asa kan Simun Pitrus, laung niya, \u201cSimun, dunguga in bichara ku! In Saytan Puntukan tiyugutan sin Tuhan sumulay sumasat kaniyu kat\u0101n. Biya' yan sapantun magtahap p\u0101y bat ma\u012bg in manga apa niya."
                            },
                            {
                                "text": "In ikaw mutas dayn k\u0101ku', sagawa' piyangayuan ta kaw duwaa pa Tuhan bang mayan di' malawa' in pangandul mu k\u0101ku'. Na, bang magbalik na in pangandul mu k\u0101ku', subay mu tabangan in manga katawtaymanghuran mu magpahugut sin pangandul nila k\u0101ku'.\u201d"
                            },
                            {
                                "text": " In sambung hi Pitrus, \u201cPanghu', lilla' aku umunung kaymu maj\u012bl iban mapatay.\u201d"
                            },
                            {
                                "text": " Laung hi \u012asa kaniya, \u201cIngat kaw, Pitrus, ha d\u016bm ini ha di' pa maabut tumagauk in manuk usug sin subu-subu, makat\u016b kaw umiyan, laung mu di' mu aku kaingatan.\u201d"
                            },
                            {
                                "text": "  Pag'ubus iyasubu hi \u012asa in manga mulid niya, \u201cHa waktu diyaak ta kamu magnas\u012bhat madtu pa manga kad\u0101irahan ha wala' ta kamu piyapagd\u0101 sin manga pitaka', luluunan sin kapanyapan niyu, iban manga tawmpa' niyu, awn ka nagkabus kaniyu?\u201d  \u201cWala' kami nagkabus unu-unu,\u201d in sambung nila."
                            },
                            {
                                "text": " \u201cSagawa' bihaun,\u201d laung hi \u012asa kanila, \u201chisiyu-siyu in taga pitaka' atawa luluunan sin kapanyapan niyu subay niya d\u0101hun na, iban hisiyu-siyu in way pakukus subay niya hipagdagang in badju' niya bat siya makab\u012b hambuuk pakukus."
                            },
                            {
                                "text": "Sabab ingat kamu, in kiyabayta' ha lawm Kitab pasal ku maagad na bihaun. Amu agi sin ha lawm Kitab, \u2018Itungun siya biya' sin manga tau nagdusa nakalanggal sin sara'.\u2019 Na, in yan tantu mabunnal.\u201d"
                            },
                            {
                                "text": " Laung sin manga mulid niya, \u201cKitaa ba, Panghu', yari awn duwa pakukus!\u201d  \u201cAyaw na! Sarang na yan,\u201d in sambung hi \u012asa."
                            },
                            {
                                "text": "   Na, pag'ubus hi \u012asa nagbichara gimuwa' na siya dayn ha lawm sin d\u0101ira, ampa siya miyadtu pa B\u016bd Jaytun biya' sin kabiyaksahan niya paghinangun. Miyagad in manga mulid niya kaniya."
                            },
                            {
                                "text": "Pagdatung nila madtu, laung hi \u012asa ha manga mulid niya, \u201cPangayu' kamu duwaa bang mayan kamu di' mar\u0101 sin sasat sin saytan.\u201d"
                            },
                            {
                                "text": " Pag'ubus limawak-lawak hi \u012asa dayn ha manga mulid niya ampa siya limuhud nangayu' duwaa pa Tuhan."
                            },
                            {
                                "text": "Laung niya, \u201c\u016a Tuhan, Ama' ku, bang makajari kaymu, ayaw mu na aku palabaya sin kabinsanaan masuuk na dumatung k\u0101ku'! Sagawa' in kabayaan mu, amu in subay maagad, bukun in kabayaan ku.\u201d"
                            },
                            {
                                "text": "Sakali awn mal\u0101ikat dayn ha surga' nagpanyata' mawn kaniya dimihil kaniya kusug."
                            },
                            {
                                "text": "Sabab sin landu' tuud in kasusahan niya piyakusug tuud hi \u012asa in pagpangayu' niya duwaa. Hangkan diyunuk tuud siya sin hulas nabiya' dugu' nagt\u016b' pa lupa'."
                            },
                            {
                                "text": " Pag'ubus niya nangayu' duwaa timindug siya ampa siya nagbalik madtu pa manga mulid niya. Pagkawn niya, in manga mulid niya nakat\u016bg na sabab sin kasusahan nila."
                            },
                            {
                                "text": "Laung niya kanila, \u201cMayta' kamu natut\u016bg? Bangun kamu ampa kamu pangayu' duwaa bat kamu di' mar\u0101 sin sasat sin saytan.\u201d"
                            },
                            {
                                "text": "   Ha sa'bu nagbibichara pa hi \u012asa, dimatung na mawn in manga tau mataud. Hi Judas, amu in hambuuk dayn ha hangpu' tagduwa mulid hi \u012asa, in nagd\u0101 ha manga tau mawn. Simuuk siya madtu kan \u012asa s\u016bng niya siyumun."
                            },
                            {
                                "text": "Sagawa' laung hi \u012asa kaniya, \u201cJudas, biya' ka ha yan in kaagi mu manipu ha Anak M\u0101nusiya'? Siyumun mu aku bat mu aku hikaungsud pa lawm lima sin manga tau managgaw k\u0101ku'?\u201d"
                            },
                            {
                                "text": " Pagkita' sin manga mulid hi \u012asa sin bukun na marayaw in kas\u016bngan, laung nila kan \u012asa, \u201cNa, Panghu', hipanglagut namu' na in pakukus namu' ini?\u201d"
                            },
                            {
                                "text": "Na, magt\u016by liyagut sin hambuuk mulid niya in hambuuk daraakun sin Imam Dakula'. Nautud in taynga dapit pa tuu sin tau liyagut niya."
                            },
                            {
                                "text": " Sagawa' liy\u0101ng hi \u012asa in mulid niya, laung niya, \u201cSarang na yan.\u201d Salta' kiyumpitan hi \u012asa in taynga nautud ampa niya piyauli'."
                            },
                            {
                                "text": " Pag'ubus ampa hi \u012asa namung ha manga nakura' kaimaman iban sin manga nakura' sin manga jaga ha B\u0101y sin Tuhan iban sin manga nagtatau-maas ha hula', amu in miyawn nanaggaw kaniya, laung niya, \u201cMayta' kamu subay magd\u0101 manga pakukus iban kakakal? Mayta', mundu ka aku ini?"
                            },
                            {
                                "text": "Duun sa aku ha B\u0101y sin Tuhan adlaw-adlaw iban duun da isab kamu, sagawa' mayta' niyu aku wala' siyaggaw? Na, tantu amu ini in waktu kiyaganta' in aku masaggaw niyu, amu in waktu makusug in kawasa sin Saytan Puntukan.\u201d"
                            },
                            {
                                "text": "   Na, siyaggaw nila na hi \u012asa ampa nila diy\u0101 madtu pa b\u0101y sin Imam Dakula'. Sakali in hi Pitrus imuurul dayn ha kalayuan."
                            },
                            {
                                "text": "Pagdatung niya pa halaman b\u0101y sin Imam Dakula', limamugay siya ha manga tau naglilingkud nagpaanag ha k\u0101yu duun ha gitungan sin halaman b\u0101y sabab awn k\u0101yu duun biyuhi' sin manga tau."
                            },
                            {
                                "text": "Sakali ha sa'bu niya naglilingkud duun k\u012bta' siya sin hambuuk daraakun babai. Imatud tuud kaniya in babai ampa imiyan, laung niya, \u201cIn tau ini iban da isab hi \u012asa!\u201d"
                            },
                            {
                                "text": " Sagawa' imiyan hi Pitrus, laung niya, \u201cInda', di' ku kaingatan in tau piyag'iyan mu yan!\u201d"
                            },
                            {
                                "text": " Na, bukun mawgay awn na isab hambuuk tau n\u0101kita' kan Pitrus. Amu agi kaniya, \u201cIn ikaw yan agad da isab kanila!\u201d  Sagawa' in sambung hi Pitrus, \u201cBagay, bukun aku agad kanila!\u201d"
                            },
                            {
                                "text": " Sakali nakalabay mayan manga hangka-j\u0101m, awn na isab hambuuk tau in limugus imiyan kan Pitrus. Laung niya, \u201cTantu tuud in tau ini agad kan \u012asa, sabab tau Jalil da isab siya!\u201d"
                            },
                            {
                                "text": " Sagawa' in sambung hi Pitrus, \u201cBagay, di' ku kaingatan bang unu in piyagbibichara mu yan!\u201d  Na, saruun-duun ha sa'bu niya pa nagbibichara, timagauk na in manuk usug."
                            },
                            {
                                "text": "Sakali limingi' hi Panghu' \u012asa ampa niya iyatud hi Pitrus. Na, iyampa kiyatumtuman hi Pitrus in bayta' kaniya hi Panghu' \u012asa amu agi, \u201cHa di' pa tumagauk in manuk usug d\u016bm ini, makat\u016b kaw umiyan, sin in aku di' mu kaingatan.\u201d"
                            },
                            {
                                "text": "Na, gimuwa' na hi Pitrus dayn ha halaman sin b\u0101y ampa siya nagtangis tuud."
                            },
                            {
                                "text": "   Na, piyagliki'-likian iban piyagbinasa hi \u012asa kaagi sin manga tau nagjajaga kaniya."
                            },
                            {
                                "text": "Tiyabunan nila in mata hi \u012asa ampa nila siyuntuk. Pag'ubus ampa nila iyasubu hi \u012asa, laung nila, \u201cTukura bang hisiyu in simuntuk kaymu!\u201d"
                            },
                            {
                                "text": "Iban mataud pa manga bichara mang\u012b' iban makasipug in piyamung nila kan \u012asa."
                            },
                            {
                                "text": "   Sakali naadlaw mayan nagtipun na in manga nagtatau-maas ha hula' iban sin manga nakura' kaimaman iban sin manga guru sin sara' agama. In sila ini manga kunsiyal manghuhukum. Na, nar\u0101 na hi \u012asa mawn imalup kanila."
                            },
                            {
                                "text": "Laung nila kan \u012asa, \u201cBaytai kami, bang ikaw na in Almasi.\u201d  In sambung hi \u012asa, \u201cBang ta kamu baytaan, di' da kamu magkahagad k\u0101ku'"
                            },
                            {
                                "text": "iban bang awn asubuhun ku kaniyu di' da kamu makasambung."
                            },
                            {
                                "text": "Sagawa' tagnaan dayn ha bihaun in aku amu in Anak M\u0101nusiya' lumingkud na dapit pa tuu sin Tuhan Mahatinggi dihilan kawasa magbaya' ha unu-unu kat\u0101n.\u201d"
                            },
                            {
                                "text": " Laung sin manga kunsiyal Yahudi, \u201cBang biya' h\u0101dtu ikaw in Anak Tuhan?\u201d  In sambung niya kanila, \u201cNa, biya' na sin agi niyu, aku na.\u201d"
                            },
                            {
                                "text": " Na, laung nila, \u201cNa, mag'unu pa kitaniyu magk\u0101' saksi' sin diyungug na sin kitaniyu kat\u0101n in bichara niya!\u201d "
                            }
                        ]
                    },
                    {
                        "verses": [
                            {
                                "text": "   Na, timindug in tau kat\u0101n ha paghuhukuman, ampa nila diy\u0101 hi \u012asa madtu kan Gubnul Pilatu."
                            },
                            {
                                "text": "Duun nila biyayta' in manga tuntut nila kan \u012asa. Laung nila, \u201cSiya ini in tau nasaggaw namu' mangd\u0101 pa kalawngan ha manga tau pagkahi namu' Yahudi. Biyaytaan niya in manga tau di' papagbayarun sukay pa parinta sin Sultan sin hula' R\u016bm. Iban laung niya ha manga tau siya na in Almasi amu in naraak sin Tuhan magsultan k\u0101mu'.\u201d"
                            },
                            {
                                "text": " Laung hi Pilatu kan \u012asa, \u201cIkaw na ka in sultan sin manga Yahudi?\u201d  \u201cNa, biya' na sin kiyapamung mu,\u201d in sambung hi \u012asa."
                            },
                            {
                                "text": " Na, laung hi Pilatu ha manga nakura' kaimaman iban ha manga tau mataud, \u201cWayruun dusa kiyabaakan ku ha tau ini, amu in mapatut ku butangan hukuman.\u201d"
                            },
                            {
                                "text": " Sagawa' limugus tuud sila sin awn narusa hi \u012asa. Laung nila, \u201cIn pagnas\u012bhat niya amu in nakarihil hiluhala' ha tau kat\u0101n ha katilibut sin Yahudiya. Tiyagnaan niya nagnas\u012bhat didtu ha Jalil. Na, bihaun yan na siya nakaabut pa Awrusalam.\u201d"
                            },
                            {
                                "text": "  Pagdungug hi Pilatu sin bichara nila, nangasubu siya, laung niya, \u201cTau Jalil ka in tau ini?\u201d"
                            },
                            {
                                "text": "Na, pag'ingat hi Pilatu sin in hi \u012asa tau dayn ha hula' piyagparintahan hi Hirud, piyar\u0101 niya hi \u012asa madtu kan Hirud. Karna' ha waktu yaun kiyasa'buhan duun hi Hirud ha Awrusalam."
                            },
                            {
                                "text": " Na, kiy\u016bgan hi Hirud pagkita' niya kan \u012asa, sabab malugay na in baya' niya kumita' kan \u012asa. Mataud in diyungug niya pasal hi \u012asa iban hiyuhuna'-huna' niya makakita' siya kan \u012asa huminang mu'jijat."
                            },
                            {
                                "text": "Hangkan mataud in iyasubu hi Hirud kan \u012asa, sagawa' wala' tuud simambung hi \u012asa."
                            },
                            {
                                "text": "Na, miyawn pa unahan in manga nakura' kaimaman iban manga guru sin sara' agama ampa sila namahit namayta' sin manga nahinang hi \u012asa, amu in tuntut nila kaniya."
                            },
                            {
                                "text": "H\u0101ti piyaglami-lamihan hi Hirud iban sin manga sundalu niya hi \u012asa iban piyag'udju'-udju' nila siya. Jiyubahan nila hi \u012asa sin juba malingkat ampa nila piyabalik madtu kan Pilatu."
                            },
                            {
                                "text": "Na, tagnaan dayn ha adlaw yadtu nakapagbagay na hi Hirud kay Pilatu. In tagna' magkuntara tuud sila."
                            },
                            {
                                "text": "   Sakali piyakawa' hi Pilatu in manga nakura' kaimaman, in manga nakura' iban sin manga tau."
                            },
                            {
                                "text": "Laung niya kanila, \u201cDiy\u0101 niyu mari k\u0101ku' in tau ini sabab laung niyu mangd\u0101 siya ha manga tau sumagga' ha parinta. Na, siyumariya ku na siya ha alupan niyu sagawa' wayruun dusa niya unu-unu kiyabaakan ku. Wala' siya kiyamattanan sin manga tuntut niyu kaniya."
                            },
                            {
                                "text": "Damikkiyan, in hi Hirud, wayruun da isab kiyabaakan niya dusa sin tau ini. Hangkan piyar\u0101 niya nagbalik mari k\u0101mu'. Bukun tuud patut patayun in tau ini sabab wayruun tuud unu-unu mang\u012b' nahinang niya."
                            },
                            {
                                "text": "Hangkan palapdusan ku sadja siya ampa ku siya puasun.\u201d"
                            },
                            {
                                "text": " Ha sakaba' waktu sin Haylaya Paglappas dayn ha Kamatay, biya' sin pagkabiyaksahan paghinangun sin gubnul, subay siya magpaguwa' hambuuk pilisu."
                            },
                            {
                                "text": " Sakali imulang in manga tau mataud, laung nila, \u201cPapatayan hi \u012asa! Papaguwaa k\u0101mu' hi Barabbas!\u201d"
                            },
                            {
                                "text": " (In hi Barabbas naj\u012bl sabab lamud siya ha manga tau ha lawm d\u0101ira Awrusalam nangatu ha parinta iban nakabunu' siya.)"
                            },
                            {
                                "text": " In kabayaan hi Pilatu puasun niya hi \u012asa, hangkan b\u012bcharahan niya nagbalik in manga tau."
                            },
                            {
                                "text": "Sagawa' imulang nagbalik in manga tau, laung nila, \u201cPalansangan siya pa usuk! Palansangan siya pa usuk!\u201d"
                            },
                            {
                                "text": " Sakali imiyan na isab nagbalik hi Pilatu kanila, laung niya, \u201cMayta', unu in dusa nahinang niya? Wayruun dusa niya kiyabaakan ku, hangkan bukun siya patut patayun. Palapdusan ku sadja siya ampa ku siya puasun.\u201d Amu yan in hikat\u016b niya piyamung ha manga tau."
                            },
                            {
                                "text": " Sagawa' masi-masi in pag'ulang matanug sin manga tau sin in hi \u012asa subay hipalansang pa usuk. Na, mahuli dayn duun naagad da in kabayaan sin manga tau."
                            },
                            {
                                "text": "Hangkan biyutangan na hi Pilatu hukuman hi \u012asa, amu in hukuman kabayaan sin manga tau hibutang kaniya."
                            },
                            {
                                "text": "Piyaguwa' niya in tau, amu in naj\u012bl pasal lamud siya ha manga tau nanghiluhala' ha parinta iban nakabunu' siya, sabab siya in kabayaan sin manga tau paguwaun. Ampa in hi \u012asa tiyukbal niya na pa lawm lima sin manga tau bat nila mahinang in kabayaan nila."
                            },
                            {
                                "text": "   Na, diy\u0101 hi \u012asa sin manga sundalu tudju pa lugal pagpatayan kaniya. Ha sa'bu nila miyamanaw piyagb\u0101k nila in hambuuk tau dayn ha hula' Kirini pagng\u0101nan Simun. In tau ini l\u016bd dayn ha gimba harap mawn pa d\u0101ira. Na, liyugus sin manga sundalu in tau ini umurul kan \u012asa magd\u0101 sin usuk paglansangan kan \u012asa."
                            },
                            {
                                "text": " Mataud tau in imurul ha ulihan hi \u012asa. In kaibanan kanila manga babai amu in nagtatangis iban nagdurukka kan \u012asa."
                            },
                            {
                                "text": "Sakali himarap hi \u012asa kanila ampa imiyan, laung niya, \u201cKamu manga babai dayn ha Awrusalam, ayaw niyu aku pagtangisi! Sagawa' in pagtangisi niyu in baran niyu iban sin manga anak niyu."
                            },
                            {
                                "text": "Karna' awn da waktu dumatung ha sus\u016bngun kugdanan kasigpitan dakula' in lawm dunya ini iban makaiyan in manga tau, laung nila, \u2018Marayaw sukud sin manga babai di' makaanak, iban sin manga babai way anak iban manga babai wala' nakapaduru' bata'-bata'!\u2019"
                            },
                            {
                                "text": "Amu yan in waktu magsukna' in manga tau sin baran nila. Laung nila ha manga b\u016bd, \u2018Bang mayan kamu malubu harap mari k\u0101mu'!\u2019 H\u0101ti laung nila ha manga b\u016bd-b\u016bd, \u2018Bang mayan kami tabunan niyu!\u2019"
                            },
                            {
                                "text": "Karna' bang nila mahinang in manga kabinsanaan ini ha tau amu in wala' nakarusa, na amu pa ka isab in manga nakarusa in di' nila binsanaun?\u201d"
                            },
                            {
                                "text": " Sakali awn isab duwa tau nakarusa bakas nakalanggal sara' in diy\u0101 nila patayun hidungan kan \u012asa."
                            },
                            {
                                "text": "Nakaabut mayan sila pa tungud sin lugal pagng\u0101nan Kulakub \u016a, duun nila liyansang pa usuk hi \u012asa ampa nila piyatindug in usuk. Damikkiyan, liyansang nila da isab pa usuk in duwa tau nakalanggal sara' ampa piyatindug in hambuuk usuk ha dapit pa tuu hi \u012asa ampa in hambuuk ha dapit pa lawa niya."
                            },
                            {
                                "text": "Na, piyangayuan hi \u012asa kaampunan pa Tuhan in manga tau nanglaug kaniya. Laung niya, \u201c\u016a Ama', Tuhan, ampuna sila, sabab di' nila kaingatan bang unu in h\u012bhinang nila.\u201d  Na, piyagbahagian nila in tamungun hi \u012asa. Piyagkuut-kuutan nila bang unu in masuku' sin pakaniya-pakaniya."
                            },
                            {
                                "text": "Duun in manga tau nangingita'-ngita' ha sa'bu piyaglami-lamihan iyuudju'-udju' hi \u012asa sin manga nakura' sin manga Yahudi. Laung nila, \u201cNatabang niya in tau dugaing dayn ha kamulahan. Na, kitaun ta kunu' bang niya matabang in baran niya bang siya bunnal amu na in Almasi amu in pin\u012b' sin Tuhan mamarinta!\u201d"
                            },
                            {
                                "text": " Damikkiyan in manga sundalu, iyudju'-udju' nila da isab. Simuuk sila madtu kan \u012asa ampa nila diyuhalan hi \u012asa sin tubig anggul (biya' tuba'). In hinang nila yan hambuuk pamaba'-maba' nila kan \u012asa."
                            },
                            {
                                "text": "Ampa nila \u012byan hi \u012asa, laung nila, \u201cBang kaw bunnal sultan sin manga Yahudi, lappasa na in baran mu!\u201d"
                            },
                            {
                                "text": " Awn sulat biyutang duun ha babaw sin \u016b hi \u012asa, amu agi, \u201cAmu na ini in Sultan sin manga Yahudi.\u201d"
                            },
                            {
                                "text": " Damikkiyan in hambuuk tau nakalanggal sara' amu in liyalansang da isab ha usuk, nangj\u016bk kan \u012asa, laung niya, \u201cBukun ka ikaw in Almasi? Na, lappasa na in baran mu iban kami!\u201d"
                            },
                            {
                                "text": " Sakali piyag'amahan siya sin iban niya, amu agi, \u201cDi' ka kaw mabuga' ha Tuhan? In hukuman biyutang kaniya sibu' da iban sin hukuman biyutang kaymu."
                            },
                            {
                                "text": "Sagawa' in kita patut butangan sin hukuman sabab sin dusa nahinang ta. Sagawa' in siya wala' nakarusa.\u201d"
                            },
                            {
                                "text": " Ubus ampa siya imiyan kan \u012asa, laung niya, \u201c\u012asa, tumtuma mayan aku bang kaw mamarinta na!\u201d"
                            },
                            {
                                "text": " In sambung hi \u012asa kaniya, \u201cIni in janji' ku kaymu. Ha adlaw da ini, didtu kaw mag'agad iban aku ha uwian sin manga tau marayaw.\u201d"
                            },
                            {
                                "text": "   Manjari naabut mayan ugtu suga nanigidlum na in katilibut sin hula' sampay naabut lisag t\u016b sabab nalawa' in sawa sin suga."
                            },
                            {
                                "text": "Na, in kurtina marakmul didtu ha lawm B\u0101y sin Tuhan nagisi' nagduwa."
                            },
                            {
                                "text": "Sakali nagsuwara matanug hi \u012asa, laung niya, \u201c\u016a Ama' Tuhan, hiungsud ku pa lawm lima mu in nyawa ku!\u201d Pag'ubus niya na mayan nagbichara miyugtu' na in napas niya."
                            },
                            {
                                "text": " In kat\u0101n naawn yan k\u012bta' sin hambuuk kapitan sin manga sundalu. Nahaylan siya sin manga k\u012bta' niya sarta' piyudji niya in Tuhan, laung niya, \u201cMattan na tuud sin in tau ini wayruun tuud dusa niya!\u201d"
                            },
                            {
                                "text": " Damikkiyan in manga tau nagtipun nangita'-ngita' duun kan \u012asa, n\u0101kita' da isab sin manga kat\u0101n naawn. Minuwi' sila kat\u0101n iban pagdukduk sin daghal nila tanda' sin pagkarukkahan nila."
                            },
                            {
                                "text": "Na, in sasuku' sin kat\u0101n bagay hi \u012asa agad na in manga babai amu in imurul kaniya dayn ha Jalil, duun timitindug nagjajaga dayn ha kalayuan."
                            },
                            {
                                "text": "   Sakali awn hambuuk tau pagng\u0101nan hi Yusup dayn ha Arimati, amu in hambuuk kawman ha Yahudiya. Tau marayaw siya iban mabuntul. In siya ini timatagad sin waktu tumindug in pamarinta sin Tuhan. Minsan siya hambuuk da isab kunsiyal, wala' siya timaayun sin kiyapag'isunan iban sin hinang sin manga kunsiyal."
                            },
                            {
                                "text": "   Sakali awn hambuuk tau pagng\u0101nan hi Yusup dayn ha Arimati, amu in hambuuk kawman ha Yahudiya. Tau marayaw siya iban mabuntul. In siya ini timatagad sin waktu tumindug in pamarinta sin Tuhan. Minsan siya hambuuk da isab kunsiyal, wala' siya timaayun sin kiyapag'isunan iban sin hinang sin manga kunsiyal."
                            },
                            {
                                "text": " Miyadtu siya dim\u0101 nagkita' kan Pilatu ampa niya piyangayu' in bangkay hi \u012asa."
                            },
                            {
                                "text": "Pag'ubus ampa niya kiyawa' in bangkay dayn ha usuk. Siyaput niya in bangkay sin kuku puti' marayaw, ampa niya diy\u0101 madtu biyutang pa lawm kubul amu in batu dakula' liyungagan h\u012bnang biya' lupa sungab batu. In kubul ini wala' pa kiyapangubulan."
                            },
                            {
                                "text": "Na, in adlaw yadtu adlaw Jumaat. Simadlup mayan in suga, na, timagna' na in adlaw paghali-hali iban pagpudji pa Tuhan."
                            },
                            {
                                "text": " Na, in manga babai amu in bakas imurul kan \u012asa dayn ha Jalil miyagad kan Yusup madtu pa pagkubulan. K\u012bta' nila in pagbutang sin bangkay hi \u012asa pa lawm kubul."
                            },
                            {
                                "text": "Pag'ubus ampa sila minuwi' nag'adjal sin manga laksi' iban hipagpahamut ha mayat.  Pag'abut adlaw Sabtu' himali sila dayn ha hinang nila, sabab amu yan in daakan sin sara' agama. "
                            }
                        ]
                    },
                    {
                        "verses": [
                            {
                                "text": "   Manjari pagbulat mahinaat sin adlaw Ahad, subu-subu pa miyadtu na in manga babai pa kubul nagd\u0101 sin manga laksi' iyadjal nila."
                            },
                            {
                                "text": "Pagdatung nila, k\u012bta' nila na\u012bg na in batu tambul sin s\u016bran pa lawm kubul. Nagulung na na\u012bg dayn ha s\u016bran pa lawm kubul."
                            },
                            {
                                "text": "Na, sim\u016bd sila pa lawm kubul, sagawa' wala' na duun in bangkay hi Panghu' \u012asa."
                            },
                            {
                                "text": "Duun na sila timindug kiyublaan tuud. Sakali magt\u016by awn nagpanyata' mawn kanila duwa usug timindug ha alupan nila. Masilak tuud in tamungun sin duwa tau ini."
                            },
                            {
                                "text": "Miyuga' tuud in manga babai, hangkan simujud sila pa lupa'. Sagawa' laung sin duwa tau kanila, \u201cMayta' kamu magl\u0101g ha tau buhi' d\u012b ha lawm paliyangan?"
                            },
                            {
                                "text": "Wala' siya d\u012b sabab nabuhi' na siya nagbalik. Tumtuma niyu in agi niya kaniyu sin didtu pa siya ha Jalil."
                            },
                            {
                                "text": "Amu agi niya kaniyu, \u2018In aku amu in Anak M\u0101nusiya' subay hiungsud pa lawm lima sin manga tau baldusa iban patayun nila hilansang pa usuk. Sagawa' mabuhi' aku magbalik ha hikat\u016b sin adlaw.\u2019 \u201d"
                            },
                            {
                                "text": " Na, kiyatumtuman na sin manga babai in bakas bichara hi \u012asa kanila."
                            },
                            {
                                "text": "Minuwi' na sila dayn ha kubul ampa sila miyadtu namayta' sin manga pasal ini pa hangpu' tag'isa mulid hi \u012asa iban pa manga tau kat\u0101n kaibanan."
                            },
                            {
                                "text": "In manga babai ini amuna hinda Mariyam dayn ha hula' Magdala, hi Juwanna, iban hi Mariyam amu in ina' hi Ya'kub. Sila ini iban sin manga kaibanan babai in namayta' sin manga pasal yan ha manga kiyawakilan hi \u012asa."
                            },
                            {
                                "text": "Sagawa' in pangannal sin manga kiyawakilan, nagbichara sadja way bidda' in manga babai. Hangkan wala' sila nagkahagad."
                            },
                            {
                                "text": "Sagawa' dimagan hi Pitrus madtu pa kubul kimita'. Pagdatung niya, dimumul siya pa lawm kubul, sagawa' wayruun dugaing k\u012bta' niya luwal da in saput. Na, minuwi' na siya ha lawm inu-inu bang mayta' nabiya' h\u0101dtu."
                            },
                            {
                                "text": "   Sakali ha adlaw yadtu da isab awn duwa usug agad kan \u012asa in miyamanaw harap pa l\u016bngan Immaws, manga hangpu' tag'isa batu in layu' dayn ha Awrusalam."
                            },
                            {
                                "text": "Nagbibichara sila pasal sin manga kat\u0101n naawn kan \u012asa."
                            },
                            {
                                "text": "Ha sa'bu nila nagbibichara, magt\u016by hi \u012asa miyawn miyunyug kanila."
                            },
                            {
                                "text": "K\u012bta' nila siya, sagawa' wala' nila siya kiyakil\u0101han."
                            },
                            {
                                "text": " Laung hi \u012asa kanila, \u201cUnu in piyagbibicharahan niyu ha sa'bu niyu nagpapanaw?\u201d  Himundung sila sarta' nasusa in dagbus nila."
                            },
                            {
                                "text": "Sakali simambung in hangka-tau pagng\u0101nan Kilupas. Laung niya, \u201cUy, maray' ikaw da yan in tau himanti' ha Awrusalam in wala' nakaingat sin pasal sin manga pakaradjaan naawn duun ha Awrusalam ha pila adlaw limabay yan.\u201d"
                            },
                            {
                                "text": " \u201cManga pakaradjaan pasal unu?\u201d laung hi \u012asa.  \u201cManga pakaradjaan naawn kan \u012asa, amu in tau dayn ha Nasarit,\u201d in sambung nila. \u201cIn tau yadtu hambuuk nabi. \u012atung siya sin Tuhan iban sin tau kat\u0101n makawasa ha kat\u0101n b\u012bchara iban h\u012bnang niya."
                            },
                            {
                                "text": "Sagawa' iyungsud siya sin manga nakura' kaimaman iban sin manga nakura' natu' pa lawm lima sin parinta sin hula' R\u016bm, ha supaya siya kabutangan sin hukuman patayun. Pag'ubus ampa nila siya piyalansang pa usuk."
                            },
                            {
                                "text": "Siya in bakas hiyuhuwat-huwat namu' makapuas makarihil kalappasan ha bangsa Israil. Iban bukun sadja yan. Adlaw ini amuna in hikat\u016b sin adlaw dayn ha kamatay kaniya."
                            },
                            {
                                "text": "Iban awn suysuy k\u0101mu' sin manga kaibanan babai pan\u0101iban namu' amu in nakainu-inu k\u0101mu'. Miyadtu sila pa kubul hi \u012asa sin subu-subu pa,"
                            },
                            {
                                "text": "sagawa' laung nila wala' na didtu in bangkay hi \u012asa. Minuwi' sila ampa nanuysuy sin awn manga mal\u0101ikat nagpanyata' kanila, iban namayta' kanila sin buhi' hi \u012asa."
                            },
                            {
                                "text": "In kaibanan manga pan\u0101iban namu' miyadtu pa kubul nyimata'. Na, pagkita' nila bunnal tuud in suysuy sin manga babai, sagawa' wala' nila da isab k\u012bta' hi \u012asa.\u201d"
                            },
                            {
                                "text": " Sakali laung hi \u012asa kanila, \u201cDupang tuud kamu ini! Kahunitan tuud kamu magparachaya sin manga kat\u0101n kiyabayta' sin manga kanabihan!"
                            },
                            {
                                "text": "Bukun ka kiyabayta' sin manga kanabihan sin subay lumabay in Almasi sin kat\u0101n kabinsanaan yan ampa makapalawm lima niya in salaggu'-laggu' kawasa magbaya' ha unu-unu kat\u0101n?\u201d"
                            },
                            {
                                "text": "Pag'ubus ampa piyapagsunud-sunud iban piyah\u0101ti hi \u012asa kanila in kiyasulat ha manga lawm Kitab pasal niya. Tiyagnaan niya dayn ha manga Kitab kiyasulat hi Musa iban sin manga kiyasulat sin manga kat\u0101n kanabihan."
                            },
                            {
                                "text": " Pagga sin masuuk na sila pa l\u016bngan kadtuun sin duwangka-tau, in hi \u012asa biya' lupa lumanjal harap pa dugaing."
                            },
                            {
                                "text": "Sagawa' hiyawiran siya sin duwangka-tau, laung nila, \u201cD\u012b na kaw k\u0101mu' sabab masuuk na mar\u016bm.\u201d Hangkan miyagad na siya ha duwangka-tau."
                            },
                            {
                                "text": " Manjari limingkud na siya sim\u0101w nagkaun kanila. Kimawa' siya tinapay ampa siya nangayu' duwaa. Pag'ubus ampa niya s\u012bpak in tinapay diyuhal pa duwangka-tau."
                            },
                            {
                                "text": "Na, saruun-duun biya' sin sapantun iyampa nabulat in mata nila kiyakil\u0101han nila na hi \u012asa. Sagawa' magt\u016by nalawa' hi \u012asa."
                            },
                            {
                                "text": "Sakali laung sin hangka-tau pa hangka-tau, \u201cHangkan da kimusug in kuba-kuba sin atay ta sin sa'bu ta nagbibichara iban siya ha d\u0101n, iban sin piyah\u0101ti niya kita sin kiyasulat ha manga lawm Kitab pasal niya.\u201d"
                            },
                            {
                                "text": " Na, magt\u016by sila timindug ampa sila nagbalik pa Awrusalam. Duun nila kiyabaakan in hangpu' tag'isa mulid hi \u012asa nagtitipun nagbichara iban sin manga kaibanan."
                            },
                            {
                                "text": "Laung nila, \u201cMattan tuud sin nabuhi' nagbalik in Panghu'! Nagpanyata' siya kan Simun!\u201d"
                            },
                            {
                                "text": " Na, nanuysuy na in duwangka-tau kanila pasal sin naawn ha d\u0101n ha sa'bu nila nagpapanaw iban sin kiyakil\u0101han nila in Panghu' nagsipak mayan siya sin tinapay."
                            },
                            {
                                "text": "   Sakali ha sa'bu nanunuysuy in duwangka-tau kanila, saruun-duun yaun na timitindug ha daig nila in Panghu' iban amu agi kanila, \u201cBang mayan awn kasannyangan sin lawm atay niyu.\u201d"
                            },
                            {
                                "text": " Na, miyuga' tuud sila sabab in pangannal nila aluwa in k\u012bta' nila."
                            },
                            {
                                "text": "Sagawa' laung niya kanila, \u201cMayta' kamu miyuga'? Mayta' na mayan maghawal-hawal in lawm pikilan niyu?"
                            },
                            {
                                "text": "Kitaa niyu in pali' ha lima iban siki ku, ampa niyu kaingatan sin baran ku tuud in k\u012bkita' niyu. S\u0101nawa niyu in baran ku bat niyu matantu sin bukun aluwa in k\u012bkita' niyu, sabab in aluwa wayruun unud iban bukug, ampa in aku ini k\u012bkita' niyu awn unud iban bukug.\u201d"
                            },
                            {
                                "text": " Amu yan in piyamung niya sarta' piyakita' niya kanila in pali' ha lima iban siki niya."
                            },
                            {
                                "text": "Sagawa' in manga mulid niya agun di' pa makaparachaya. Landu' tuud sila kiy\u016bgan iban ha lawm inu-inu. Hangkan iyasubu sila hi \u012asa, laung niya, \u201cAwn ka makaun d\u012b kaniyu?\u201d"
                            },
                            {
                                "text": "Na, d\u012bhilan nila siya hangsulag ista' diyangdang."
                            },
                            {
                                "text": "Na, kiyawa' hi \u012asa in ista' ampa niya kiyaun duun ha alupan nila."
                            },
                            {
                                "text": " Pag'ubus laung niya kanila, \u201cAmu na ini in manga pakaradjaan biyayta' ku kaniyu sin d\u012b pa aku nag'aagad iban kamu. In kat\u0101n kiyabayta' pasal ku ha lawm Kitab Tawrat, amu in kiyasulat hi Musa, iban sin manga kiyasulat sin manga kanabihan iban sin ha Kitab Jabur, subay maagad kat\u0101n.\u201d"
                            },
                            {
                                "text": " Pag'ubus ampa niya d\u012bhilan kasawahan in pikilan sin manga mulid niya ha supaya nila kah\u0101tihan marayaw in bayta' ha lawm manga Kitab."
                            },
                            {
                                "text": "Laung niya kanila, \u201cAmu ini in kiyabayta' ha lawm Kitab: in Almasi subay lumabay kabinsanaan iban mapatay, sagawa' ha hikat\u016b sin adlaw dayn ha kamatay kaniya, mabuhi' siya magbalik."
                            },
                            {
                                "text": "Iban subay hipamahalayak pa m\u0101nusiya' kat\u0101n in pasal sin pagtawbat sin manga dusa, karna' naawn na in kaampunan dayn ha sabab sin nahinang sin Almasi. Iban in pagpamahalayak ini subay tagnaan dayn ha Awrusalam."
                            },
                            {
                                "text": "Kamu yan in nakakita' iban nakasaksi' sin kat\u0101n pakaradjaan naawn pasal ku."
                            },
                            {
                                "text": "Na, pakariun ku kaniyu in R\u016b sin Tuhan, amu in kiyajanji' sin Tuhan Ama' ku. Sagawa' subay kamu tumagad d\u012b ha d\u0101ira Awrusalam sampay maabut in waktu h\u016bpun na kamu sin barakat dayn ha Tuhan.\u201d"
                            },
                            {
                                "text": "   Pag'ubus ampa niya sila diy\u0101 miyanaw pa guwa' sin d\u0101ira sampay sila nakaabut pa Bitani. Duun mayan sila, s\u012bntak hi \u012asa in lima niya, ampa niya sila piyangayuan barakat."
                            },
                            {
                                "text": "Ha sa'bu sila piyapangayuan niya barakat, miyutas na siya dayn kanila. Naangkat na siya pa taas langit."
                            },
                            {
                                "text": "Na, simujud na sila simumba kan \u012asa ampa sila minuwi' pa Awrusalam iban sin atay nila hipu' sin kakuyagan."
                            },
                            {
                                "text": "L\u0101gi', taptap na sila duun ha B\u0101y sin Tuhan magpudji ha Tuhan.  "
                            }
                        ]
                    }
                ]
            },
            {
                "names": [
                    "John"
                ],
                "usfm_id": "JHN",
                "abbreviation": "John",
                "chapters": [
                    {
                        "verses": [
                            {
                                "text": "  Asal ha tagnaan, yaun na in Parman, iban in Parman asal naghahambuuk iban Tuhan, karna' in Parman amu na in Tuhan."
                            },
                            {
                                "text": "Iban asal dayn ha panagnaan pa, naghahambuuk na in Parman iban Tuhan."
                            },
                            {
                                "text": " In unu-unu kat\u0101n naawn, piyaawn sin Parman dayn ha kabayaan sin Tuhan. Wayruun hangsulag unu-unu in naawn bang bukun guwa' dayn ha Parman."
                            },
                            {
                                "text": "Damikkiyan in Parman amuna in puunan sin kabuhi' sabunnal, iban in puunan sin kabuhi' sabunnal amuna in ilaw dumihil sawa pa pikilan sin m\u0101nusiya'."
                            },
                            {
                                "text": "In ilaw ini sumi'nag na ha lawm sin katigidluman ha lawm dunya, iban in katigidluman di' makap\u016bng sin ilaw ini."
                            },
                            {
                                "text": " Manjari awn hambuuk tau kiyawakilan sin Tuhan. In ng\u0101n niya hi Yahiya."
                            },
                            {
                                "text": "Diyaak siya sin Tuhan mamayta' pa manga tau pasal sin ilaw ini, ha supaya in m\u0101nusiya' kat\u0101n makarungug iban magparachaya sin bayta' pasal sin ilaw."
                            },
                            {
                                "text": "Bukun hi Yahiya in piyagbahasa ilaw. Karna' in siya naraak sadja mamayta' pasal sin ilaw."
                            },
                            {
                                "text": "Na, in Parman amuna tuud in bunnal ilaw, amu in limahil mari pa dunya dumihil kasawahan pa pikilan sin m\u0101nusiya' kat\u0101n."
                            },
                            {
                                "text": " Sagawa' sin d\u012b siya ha dunya wala' siya k\u012bla sin manga m\u0101nusiya', minsan da siya in nagpapanjari sin unu-unu kat\u0101n dayn ha kabayaan sin Tuhan."
                            },
                            {
                                "text": "Miyari siya pa hula' nap\u012b' niya hulaan, sagawa' minsan in manga pagkahi niya hangka-bangsa, wala' da timayma' kaniya."
                            },
                            {
                                "text": "Sagawa' hisiyu-siyu in timayma' ha amu in piyagbahasa Parman iban nagparachaya isab kaniya, d\u012bhilan niya sila kapatutan mahinang manga anak sin Tuhan."
                            },
                            {
                                "text": "Ampa in kahinang kanila anak sin Tuhan bukun biya' kaagi sin pag'anak sin tau d\u012b ha dunya, amu in guwa' dayn ha kabayaan atawa ganta' sin m\u0101nusiya'. Sagawa' mahinang sila manga anak sin Tuhan dayn ha kabayaan sin Tuhan."
                            },
                            {
                                "text": " Manjari in piyagbahasa Parman nagbaran m\u0101nusiya', limahil mari pa dunya iban himangka-hula' k\u0101tu'niyu. Jukup in kasi-lasa niya iban siya in magpakita' sin kat\u0101n kasabunnalan. K\u012bta' namu' in sahaya iban kawasa niya amu in sahaya iban kawasa mat\u016bp tuud ha hambuuk-buuk Anak Tuhan."
                            },
                            {
                                "text": " Hi Yahiya in namayta' pasal sin amu in piyagbahasa Parman. Namichara siya matanug, laung niya, \u201cSiya na ini in bakas piyag'iyan ku kaniyu. Laung ku, \u2018Siya in sumunud k\u0101ku', sagawa' labi in kawasa niya dayn k\u0101ku', sabab in siya asal awn na ha wala' pa aku natau.\u2019 \u201d (Amu yan in bayta' hi Yahiya.)"
                            },
                            {
                                "text": " Pagga jukup in kasi-lasa niya, in kitaniyu kat\u0101n awn kahampitan. Magdurugang in tulung-tabang niya k\u0101tu'niyu amu in i'hilas tuud sin atay niya."
                            },
                            {
                                "text": "Hi Musa in nagpasampay pa manga m\u0101nusiya' sin sara' piyanaug sin Tuhan, sagawa' hi \u012asa Almasi, amu in piyagbahasa Parman in nagpasampay pa manga m\u0101nusiya' sin kasi-lasa iban sin kasabunnalan sin Tuhan."
                            },
                            {
                                "text": "Wayruun m\u0101nusiya' in nakakita' ha Tuhan, luwal da amu in hambuuk-buuk Anak niya, karna' in siya asal amuna tuud in Tuhan. Siya in nagpaingat ha manga m\u0101nusiya' pasal sin Tuhan Ama' niya, sabab in sila asal hambuuk da."
                            },
                            {
                                "text": "   Manjari biya' ha ini in bayta' hi Yahiya pasal sin Almasi. Awn hambuuk waktu diyaak sin manga Yahudi, amu in nagkakaput sara' agama ha Awrusalam, in manga imam iban sin manga tau mananabang ha manga imam, madtu kan Yahiya mangasubu bang hisiyu tuud siya."
                            },
                            {
                                "text": " Wala' naglibun hi Yahiya kanila. Biyaytaan niya sila sin kasabunnalan, laung niya, \u201cBukun aku in Almasi.\u201d"
                            },
                            {
                                "text": " Laung nila, \u201cBang kaw bukun in Almasi, hisiyu kaw tuud? Ikaw baha' hi Ilyas?\u201d  \u201cBukun,\u201d in sambung hi Yahiya.  \u201cIkaw ka in nabi amu in tiyatagaran sin bangsa natu' Israil?\u201d  \u201cBukun,\u201d in sambung hi Yahiya."
                            },
                            {
                                "text": " Laung sin manga imam, \u201cNa, baytai kami bang hisiyu kaw, sabab subay tuud awn hikabayta' namu' pa manga tau nagdaak k\u0101mu' miyari. Baytai kami sin pasal mu bang hisiyu kaw tuud.\u201d"
                            },
                            {
                                "text": " Siyambungan sila hi Yahiya sin manga lapal-kabtangan amu in sibu' tuud iban sin bayta' kiyasulat hi Nabi Isayas ha lawm Kitab. Laung niya, \u201cAku in tau manawag-tawag ha hula' paslangan mahunit paghulaan. Laung ku ha manga tau, \u2018Pabuntula niyu in d\u0101n labayan sin Panghu'!\u2019 \u201d"
                            },
                            {
                                "text": " Na, in manga imam naraak sin manga Parisi, amu in hambuuk tumpuk sin magkakaput sin sara' agama Yahudi, nangasubu na isab kan Yahiya."
                            },
                            {
                                "text": "Laung nila, \u201cBang kaw bukun in Almasi atawa hi Ilyas atawa in nabi amu in piyagtatagaran sin bangsa natu' Yahudi, mayta' kaw mangligu' ha manga tau?\u201d"
                            },
                            {
                                "text": " In sambung hi Yahiya, \u201cIn aku miyari nangligu' ha manga tau sin tubig. Sagawa' awn hambuuk tau in labi dayn k\u0101ku'. Yan siya limalamugay kaniyu, sa' di' niyu siya kaingatan."
                            },
                            {
                                "text": "Miyari siya pa dunya simunud k\u0101ku', sagawa' minsan humubad sin hukut tawmpa' niya, di' aku t\u016bpun sabab landu' tuud mataas in kawasa niya dayn k\u0101ku'.\u201d"
                            },
                            {
                                "text": " Na, amu na yan in kimugdan kan Yahiya ha waktu siya duun nagliligu' ha manga tau ha hula' Bitani ha dapit pa subangan sin suba' Jurdan."
                            },
                            {
                                "text": "  Na, pag'adlaw hambuuk k\u012bta' hi Yahiya hi \u012asa miyamanaw s\u016bng mawn kaniya. Laung hi Yahiya, \u201cYan na in giyanti' anak bili-bili pagkulbanan pa Tuhan, karna' siya in piyalahil sin Tuhan mamuas ha manga m\u0101nusiya' dayn ha manga dusa nila!"
                            },
                            {
                                "text": "Siya na ini in piyag'iyan ku kaniyu. Bakas ta kamu biyaytaan, laung ku, \u2018Awn tau sumunud k\u0101ku', sagawa' labi tuud mataas in kawasa niya dayn k\u0101ku', sabab in siya asal naawn ha wala' pa aku natau.\u2019"
                            },
                            {
                                "text": "In bunnal niya, wala' ku kiyaingatan bang hisiyu in tau naraak sin Tuhan sumunud k\u0101ku', sagawa' miyari aku nangligu' ha manga tau iban tubig ha supaya siya mapanyata' pa manga tau bangsa Israil.\u201d"
                            },
                            {
                                "text": " Manjari nanuysuy na hi Yahiya ha manga mulid niya pasal sin Almasi. Laung niya, \u201cHa wala' ku pa kiyaingatan bang hisiyu in naraak sin Tuhan sumunud k\u0101ku', awn kiyabayta' k\u0101ku' sin Tuhan, amu in nagdaak k\u0101ku' mangligu' ha manga tau sin tubig. Laung niya k\u0101ku', \u2018Bang mu kakitaan in R\u016b sin Tuhan, tumulun magpanyata' mawn pa hambuuk tau iban tumutug duun kaniya, in h\u0101ti niya, siya na yan in tau sumangun sin R\u016b Mahasuchi sin Tuhan pa manga m\u0101nusiya'.\u2019 Na, nabunnal tuud in bayta' sin Tuhan, sabab k\u012bta' ku tuud timulun dayn ha surga' in R\u016b sin Tuhan, nagpasalupa biya' m\u0101pati, ampa timapu' mawn kan \u012asa.\u201d"
                            },
                            {
                                "text": " Manjari nanuysuy na hi Yahiya ha manga mulid niya pasal sin Almasi. Laung niya, \u201cHa wala' ku pa kiyaingatan bang hisiyu in naraak sin Tuhan sumunud k\u0101ku', awn kiyabayta' k\u0101ku' sin Tuhan, amu in nagdaak k\u0101ku' mangligu' ha manga tau sin tubig. Laung niya k\u0101ku', \u2018Bang mu kakitaan in R\u016b sin Tuhan, tumulun magpanyata' mawn pa hambuuk tau iban tumutug duun kaniya, in h\u0101ti niya, siya na yan in tau sumangun sin R\u016b Mahasuchi sin Tuhan pa manga m\u0101nusiya'.\u2019 Na, nabunnal tuud in bayta' sin Tuhan, sabab k\u012bta' ku tuud timulun dayn ha surga' in R\u016b sin Tuhan, nagpasalupa biya' m\u0101pati, ampa timapu' mawn kan \u012asa.\u201d"
                            },
                            {
                                "text": "Na, laung hi Yahiya, \u201cIn yan k\u012bta' ku tuud iban bihaun baytaan ta na kamu tuud sin kasabunnalan, sin in hi \u012asa amuna tuud in Anak Tuhan.\u201d "
                            },
                            {
                                "text": "  Manjari, pag'adlaw hambuuk duun na isab hi Yahiya timitindug iban sin duwa mulid niya ha higad sin Sapa' Jurdan."
                            },
                            {
                                "text": "Sakali k\u012bta' hi Yahiya hi \u012asa limabay sarta' laung niya, \u201cYan na in giyanti' bili-bili pagkulbanan pa Tuhan!\u201d"
                            },
                            {
                                "text": " Pagdungug sin duwa mulid hi Yahiya sin bichara niya, magt\u016by sila imurul kan \u012asa."
                            },
                            {
                                "text": "Sagawa' pagharap hi \u012asa pa ulihan, k\u012bta' niya in duwangka-tau miyumurul kaniya, laung niya kanila, \u201cMayta' kamu imurul k\u0101ku'?\u201d  In sambung nila, \u201cRabbi, hariin in kiyaruunan mu?\u201d (In h\u0101ti sin Rabbi, Tuwan Guru)."
                            },
                            {
                                "text": " Laung hi \u012asa kanila, \u201cAgad kamu mari k\u0101ku' bat niyu kakitaan.\u201d  Manjari miyagad na sila iban k\u012bta' nila na in kiyaruunan niya. Iyabutan na sila d\u016bm didtu sabab in kaagad nila kan \u012asa awn na kulang-labi lisag upat sin mahapun."
                            },
                            {
                                "text": " In ng\u0101n sin hambuuk amu in miyurul miyagad kan \u012asa, hi Andariyas, taymanghud hi Simun Pitrus."
                            },
                            {
                                "text": "Manjari magt\u016by hi Andariyas miyadtu naglawag ha taymanghud niya hi Simun. Kiyabaakan niya m\u0101n, laung hi Andariyas, \u201cKiyabaakan namu' na in Almasi.\u201d"
                            },
                            {
                                "text": "Sakali diy\u0101 niya madtu hi Simun kan \u012asa.  Iyatud siya hi \u012asa ampa namung, amu agi, \u201cIkaw hi Simun, anak hi Yahiya, sagawa' danglayan ta kaw Kipas.\u201d (In ng\u0101n Kipas sali' da iban Pitrus. In h\u0101ti niya batu.)"
                            },
                            {
                                "text": "  Manjari, pag'adlaw hambuuk napikil hi \u012asa limanjal pa hula' Jalil. Sakali nagbaak sila kay Pilip. Laung hi \u012asa kaniya. \u201cKari kaw agad k\u0101ku'!\u201d"
                            },
                            {
                                "text": " In hi Pilip ini tau Bitsayda, amu in hula' hi Andariyas kay Pitrus."
                            },
                            {
                                "text": "Na, magt\u016by hi Pilip naglawag kan Natanyal. Kiyabaakan niya mayan, laung niya kan Natanyal, \u201cKiyabaakan namu' na in piyagbayta' hi Musa kiyasulat ha lawm Kitab Tawrat iban sin piyagbayta' sin manga kanabihan, amu in kiyasulat nila ha manga Kitab. In piyagbayta' nila amuna hi \u012asa, anak hi Yusup dayn ha Nasarit.\u201d"
                            },
                            {
                                "text": " Sakali laung hi Natanyal, \u201cUy! Mayta', awn tau marayaw dayn ha Nasarit?\u201d  In sambung hi Pilip, \u201cKari kaw agad bat mu kakitaan.\u201d"
                            },
                            {
                                "text": " Manjari, pagkita' hi \u012asa kan Natanyal s\u016bng mawn kaniya, namung hi \u012asa, laung niya, \u201cYari na in tau, amu in tantu tuud bangsa Israil. Bukun siya panipu!\u201d"
                            },
                            {
                                "text": " Laung hi Natanyal kaniya, \u201cBiya' diin in kaingat mu k\u0101ku'?\u201d  In sambung hi \u012asa, \u201cSin way pa kaw natawag hi Pilip, k\u012bta' ta kaw simisilung ha sawm kahuy tina.\u201d"
                            },
                            {
                                "text": " Magt\u016by simambung hi Natanyal kan \u012asa, laung niya, \u201cTuwan Guru ikaw na tuud in Anak Tuhan, iban ikaw in Sultan sin bangsa namu' Israil!\u201d"
                            },
                            {
                                "text": " Laung hi \u012asa kaniya, \u201cNagparachaya na kaw magt\u016by k\u0101ku' sawkat ta na kaw biyaytaan sin k\u012bta' ta kaw similung ha sawm kahuy tina? Ingat kaw ha sus\u016bngun awn manga hinang ku kakitaan mu labi makainu-inu dayn ha yan!\u201d"
                            },
                            {
                                "text": "Iban laung hi \u012asa kanila, \u201cTantu tuud baytaan ta kamu sin tuman, kakitaan niyu maukab in lawang langit iban magnaug-gaban in manga mal\u0101ikat sin Tuhan mari k\u0101ku', amu in Anak M\u0101nusiya'.\u201d "
                            }
                        ]
                    },
                    {
                        "verses": [
                            {
                                "text": "  Limabay mayan duway adlaw dayn ha kapagbichara hi \u012asa kay Natanyal, awn nagtiyaun ha d\u0101ira sin Kana ha hula' Jalil. Didtu in ina' hi \u012asa nangluruk."
                            },
                            {
                                "text": "Nataabbit da isab hinda \u012asa iban sin manga mulid niya pa pagtiyaunan."
                            },
                            {
                                "text": "Manjari didtu mayan sila ha pagtiyaunan, in tubig anggul naubus na sin manga luruk. Na, laung sin ina' hi \u012asa kaniya, \u201cKiyaubusan na sila tubig anggul.\u201d"
                            },
                            {
                                "text": " Sagawa' in sambung hi \u012asa ha ina' niya, laung niya, \u201cIna', ayaw na kaw magsusa sin pasal yan. Aku na in makaingat ha yan. Way pa miyabut in waktu sin pagpaguwa' ku sin kusug ku.\u201d"
                            },
                            {
                                "text": " Sagawa' minsan biya' h\u0101dtu in sambung hi \u012asa, biyaytaan sin ina' niya in manga daraakun ha b\u0101y pagtiyaunan, laung niya, \u201cHinanga niyu in unu-unu daakan kaniyu hi \u012asa.\u201d"
                            },
                            {
                                "text": " Manjari awn duun unum puga pagluluunan tubig hipag'ayl sin manga Yahudi. In luun sin hambuuk puga awn manga kawhaan taglima bingki' tubig."
                            },
                            {
                                "text": " Sakali laung hi \u012asa ha manga daraakun duun, \u201cHipua niyu sin tubig in unum puga yan.\u201d Saruun-duun liyuunan nila in puga h\u012bpu' tuud."
                            },
                            {
                                "text": " Ubus laung hi \u012asa kanila, \u201cNa, sawk na kamu ampa niyu d\u0101ha madtu pa tau nagkakaput sin paghinang.\u201d  Pagd\u0101 nila madtu,"
                            },
                            {
                                "text": "k\u012bnaman na sin tau nagkakaput sin paghinang in tubig amu in nahinang na tubig anggul. Wala' niya kiyaingatan bang dayn h\u0101in kiyawa' in tubig anggul, sagawa' in manga daraakun nags\u0101wk sin tubig, nakaingat. Hangkan tiyawag sin tau nagkakaput sin paghinang in pangantin usug,"
                            },
                            {
                                "text": "laung niya, \u201cIn kamatauran ha paghinangan in hipainum nila tagna' in tubig anggul marayaw tuud. Na, bang mataud na in nainum sin manga luruk, hipainum nila in tubig anggul bukun marayaw tuud. Sagawa' in ikaw dugaing. Sampay pa bihaun masi tubig anggul marayaw tuud in hipagpainum mu, sa' labi awla in dayaw sin ini.\u201d"
                            },
                            {
                                "text": " Na, duun ha kawman Kana ha Jalil timagna' hi \u012asa nagpaawn mu'jijat, amu in hinang makainu-inu. Duun niya tagna' napakita' in kusug sin kawasa niya, l\u0101gi' nagparachaya tuud kaniya in manga mulid niya."
                            },
                            {
                                "text": " Pag'ubus yadtu lim\u016bd na hi \u012asa pa d\u0101ira Kapirnaum nag'agad iban sin ina' niya, manga taymanghud niya iban sin manga mulid niya. Himanti' sila duun manga pilay adlaw."
                            },
                            {
                                "text": "   Sakali maray' mayan in paghinang sin manga Yahudi sin Haylaya Paglappas dayn ha Kamatay, timukad hi \u012asa iban sin manga mulid niya madtu pa Awrusalam."
                            },
                            {
                                "text": "Pagdatung nila pa Awrusalam, sim\u016bd hi \u012asa pa lawm halaman sin B\u0101y sin Tuhan. Pags\u016bd niya, k\u012bta' niya in manga tau nagdaragang sapi' iban manga bili-bili iban manga assang. K\u012bta' niya da isab in manga tau mananambi' s\u012bn dayn ha bangsa dugaing pa s\u012bn sin bangsa Yahudi, naglilingkud ha manga lamisahan nila."
                            },
                            {
                                "text": "Na, diyugalan hi \u012asa pagkita' niya ha manga yan. Hangkan kim\u0101' siya lubid h\u012bnang lulubak ampa niya diy\u016by in kat\u0101n hayup, in manga bili-bili iban manga sapi' pa guwa' sin halaman sin B\u0101y sin Tuhan. Biyalintuwad niya in lamisahan sin manga tau mananambi' s\u012bn sin s\u012bn dayn ha hula' dugaing, iban piyulak-palik niya in manga pisita nila."
                            },
                            {
                                "text": "Ubus ampa niya \u012byan in manga tau magdaragang assang, laung niya, \u201cD\u0101ha niyu pa guwa' in manga dagangan niyu yan. Ayaw niyu hinanga tabu' in b\u0101y ini amu in B\u0101y sin Tuhan, Ama' ku!\u201d"
                            },
                            {
                                "text": " Na, magt\u016by kiyatumtuman sin manga mulid niya in kiyasulat ha lawm Kitab, amu agi, \u201c\u016a, Tuhan landu' tuud in tuyu' ku magparuli sin b\u0101y mu minsan amuna in makamula k\u0101ku'.\u201d"
                            },
                            {
                                "text": " Manjari magt\u016by miyawn nangasubu kan \u012asa in manga nakura' sin manga Yahudi. Laung nila kan \u012asa, \u201cUnu ta' in kapatutan mu yan magpaguwa' kanila? Bang bunnal dayn ha Tuhan in kapatutan mu, pakitaa kami hambuuk mu'jijat, amu in tanda' sin awn kapatutan mu.\u201d"
                            },
                            {
                                "text": " In sambung hi \u012asa kanila, \u201cLubuha niyu in B\u0101y sin Tuhan ini, h\u0101ti ha lawm sin t\u016by adlaw tibuukun ku magbalik patindugun.\u201d"
                            },
                            {
                                "text": " Laung sin manga nakura' Yahudi, \u201cUy, mapatindug mu magbalik in B\u0101y sin Tuhan ini ha lawm t\u016by adlaw? Minsan in lugay naghinang ha yan awn ka'patan tag'unum tahun!\u201d"
                            },
                            {
                                "text": " Na, wala' nila kiyah\u0101tihan in maana sin bichara hi \u012asa sabab in B\u0101y sin Tuhan piyag'iyan hi \u012asa amuna in anggawta'-baran niya."
                            },
                            {
                                "text": "Hangkan naabut mayan in waktu nabuhi' nagbalik hi \u012asa dayn ha kamatay, kiyatumtuman sin manga mulid niya in bichara hi \u012asa pasal sin b\u0101y. Kiyah\u0101tihan nila na in maana sin bichara niya. Na, nagparachaya na tuud sila sin manga kiyasulat ha lawm Kitab iban sin manga bichara hi \u012asa."
                            },
                            {
                                "text": "  Manjari sin sa'bu hi \u012asa duun ha Awrusalam himadil sin Haylaya Paglappas dayn ha Kamatay, mataud tau in nagparachaya kaniya sabab k\u012bta' nila in manga mu'jijat nahinang niya."
                            },
                            {
                                "text": "Sagawa' wala' piyangandul hi \u012asa in baran niya kanila sabab asal niya kiyaiingatan bang unu in ha pikilan iban lawm atay sin m\u0101nusiya' kat\u0101n."
                            },
                            {
                                "text": "Minsan siya di' na baytaan sin manga addat-mangaddat sin manga m\u0101nusiya' sabab asal niya kaingatan in ha lawm atay sin manga m\u0101nusiya'."
                            }
                        ]
                    },
                    {
                        "verses": [
                            {
                                "text": "  Manjari awn hambuuk nakura' sin manga Yahudi agad ha hambuuk tumpuk sin agama nila, amu in pagtawagun Parisi. In ng\u0101n niya hi Nikudimus."
                            },
                            {
                                "text": "Sakali hambuuk d\u016bm miyadtu hi Nikudimus kan \u012asa dim\u0101 nagbichara. Laung niya, \u201cTuwan, kaingatan namu' in ikaw hambuuk guru piyakari sin Tuhan himindu' k\u0101mu', karna' di' kaw makapaawn sin manga mu'jijat bang kaw wala' d\u012bhilan barakat sin Tuhan.\u201d"
                            },
                            {
                                "text": " Sagawa' in sambung hi \u012asa kaniya, amu agi, \u201cBaytaan ta kaw sin kasabunnalan, bang in tau di' hipag'anak magbalik, way lamud niya ha pamarinta sin Tuhan.\u201d"
                            },
                            {
                                "text": " Laung hi Nikudimus, \u201cBiya' diin kaagi in tau maas hipag'anak magbalik? Tantu di' na siya makas\u016bd magbalik pa lawm tiyan sin ina' niya iban hipag'anak magbalik!\u201d"
                            },
                            {
                                "text": " In sambung hi \u012asa kaniya, laung niya, \u201cBaytaan ta kaw sin kasabunnalan, bang in tau di' hipag'anak dayn ha tubig iban da isab dayn ha R\u016b sin Tuhan, way lamud niya ha pamarinta sin Tuhan."
                            },
                            {
                                "text": "In tau hipag'anak sin m\u0101nusiya', m\u0101nusiya' da isab. Sagawa' bang in tau hipag'anak magbalik sin R\u016b sin Tuhan, in siya nahinang na anak sin Tuhan."
                            },
                            {
                                "text": "Na, ayaw kaw mainu-inu sin bichara ku sin subay kaw hipag'anak magbalik."
                            },
                            {
                                "text": "In R\u016b sin Tuhan biya' da sapantun sin hangin, makapagbaya' bang pakain in tudjuhan niya. Kananaman ta in hangin sagawa' di' ta kaingatan bang guwa' dayn diin atawa tudju pakain. Na, biya' da isab ha yan in hantang sin R\u016b sin Tuhan bang hipag'anak magbalik in m\u0101nusiya' dayn ha kusug sin R\u016b.\u201d"
                            },
                            {
                                "text": " Laung hi Nikudimus, \u201cAy kaw, biya' diin in kaagi sin biya' ha yan?\u201d"
                            },
                            {
                                "text": " In sambung hi \u012asa kaniya, \u201cMayta' mu di' kah\u0101tihan in panghindu' ku ini? Malayngkan, hambuuk kaw guru lalagguun sin bangsa Israil."
                            },
                            {
                                "text": "Baytaan ta kaw sin kasabunnalan. Nagnas\u012bhat kami sin kiyaingatan namu' iban simaksi' kami sin kiyakitaan namu'. Sagawa' di' kamu magparachaya sin bayta' namu'."
                            },
                            {
                                "text": "Bang kamu di' magparachaya sin hindu' ku ha pasal sin kah\u0101lan sin dunya, na tantu di' da kamu isab magparachaya k\u0101ku' bang ta kamu hinduan sin kah\u0101lan sin surga'."
                            },
                            {
                                "text": "Wayruun m\u0101nusiya' in nakakadtu pa surga' luwal da in aku, amu in Anak M\u0101nusiya'. In aku miyari dayn ha surga' sabab amu yan in asal hulaan ku.\u201d"
                            },
                            {
                                "text": " Laung pa isab hi \u012asa, \u201cSin masa nakauna yadtu, ha waktu hi Musa iban sin manga bangsa Israil didtu ha hula' paslangan mahunit paghulaan, giyantung hi Musa pa usuk in h\u0101s h\u012bnang dayn ha tumbaga ha supaya bang aturun sin manga tau bakas nakutkut sin h\u0101s, kaulian sila. Na, biya' da isab ha yan in hantang sin amu in Anak M\u0101nusiya'. Subay aku hikalansang pa usuk pagpatayan tau ampa patindugun,"
                            },
                            {
                                "text": "ha supaya hisiyu-siyu in magparachaya k\u0101ku' makab\u0101k kabuhi' salama-lama ha lawm ukum milik sin Tuhan.\u201d"
                            },
                            {
                                "text": " Landu' tuud malasa in Tuhan ha manga m\u0101nusiya', hangkan atas niya piyalahil pa dunya in hambuuk-buuk Anak niya amu in miyatay, ha supaya hisiyu-siyu in magparachaya kaniya di' makapanarka' ha adlaw mahuli iban makab\u0101k siya kabuhi' salama-lama."
                            },
                            {
                                "text": "In maksud sin Tuhan nagpakari ha Anak niya pa dunya bukun manghukum ha manga m\u0101nusiya', sagawa' lumappas kanila, bat sila di' kabutangan sin hukuman sin Tuhan."
                            },
                            {
                                "text": " Na, hisiyu-siyu in magparachaya ha Anak Tuhan, di' tuud siya kugdanan sin hukuman sin Tuhan, sagawa' hisiyu-siyu in di' magparachaya kaniya, na in tau yan asal kiyugdan na sin hukuman sabab wala' siya nagparachaya ha hambuuk-buuk Anak Tuhan."
                            },
                            {
                                "text": "In Anak Tuhan, amu in piyagbahasa ilaw, miyari pa lawm dunya dumihil kasawahan ha manga m\u0101nusiya', sagawa' mabaya' in manga m\u0101nusiya' sin katigidluman dayn sin kasawahan sabab mang\u012b' in manga hinang nila. Na, amu yan in sabab hangkan in m\u0101nusiya' kugdanan sin hukuman."
                            },
                            {
                                "text": "Na, in tau mang\u012b' in hinang niya marugal ha ilaw yan. Di' siya mabaya' humarap pa ilaw yan sabab di' siya mabaya' kakitaan in manga hinang niya mang\u012b'."
                            },
                            {
                                "text": "Sagawa' in tau naghihinang sin marayaw mabaya' humarap pa ilaw, ha supaya tumampal sin in siya naghinang marayaw sabab sin pagkahagad niya ha Tuhan."
                            },
                            {
                                "text": "  Pag'ubus, miyadtu hinda \u012asa pa hula' Yahudiya iban sin manga mulid niya. Dimuun sila manga pilay adlaw iban nagligu' sila ha manga tau."
                            },
                            {
                                "text": "Ha waktu yadtu wala' pa naj\u012bl hi Yahiya. Didtu isab siya nagligu' ha manga tau ha hula' Inun, amu in masuuk pa hula' Salim, sabab mataud tubig didtu. Daran in manga tau madtu kaniya magpaligu'."
                            },
                            {
                                "text": "Ha waktu yadtu wala' pa naj\u012bl hi Yahiya. Didtu isab siya nagligu' ha manga tau ha hula' Inun, amu in masuuk pa hula' Salim, sabab mataud tubig didtu. Daran in manga tau madtu kaniya magpaligu'."
                            },
                            {
                                "text": " Manjari, in manga kaibanan mulid hi Yahiya naglugat iban sin hambuuk Yahudi pasal sin addat sin pagligu' ha aturan sin agama."
                            },
                            {
                                "text": "Sakali miyadtu in manga mulid hi Yahiya kaniya, amu agi, \u201cTuwan Guru, katumtuman mu in hambuuk tau piyagbayta' mu k\u0101mu' amu in iban mu didtu ha hansipak sin Suba' Jurdan? Na, nagligu' na siya ha manga tau iban mataud tuud tau in s\u016bng madtu kaniya!\u201d"
                            },
                            {
                                "text": " In sambung hi Yahiya kanila, \u201cWayruun tau in tagakawasa bang bukun dayn ha Tuhan."
                            },
                            {
                                "text": "Iban makasaksi' kamu sin bakas piyamung ku sin bukun aku in Almasi, sagawa' naraak aku mari piyauna dayn kaniya magsakap sin d\u0101n labayan niya."
                            },
                            {
                                "text": "Bang sawpama awn tau maniyaun, in pangantin usug in tagsuku' ha pangantin babai, bukun in bagay niya. Na, in bagay sin pangantin usug, amu in miyuna dayn kaniya, kumuyag tuud bang niya karungugan na in tingug sin pangantin usug. Na, biya' da isab ha yan in hantang namu' kay \u012asa. Jumukup na in kakuyagan ku"
                            },
                            {
                                "text": "bang hi \u012asa tumaas na mabantug, h\u0101ti in aku maba' na in kabantugan ku.\u201d"
                            },
                            {
                                "text": "  Na, bang in tau limahil dayn ha surga' tantu makawasa tuud siya dayn ha kat\u0101n. Sagawa' bang dayn ha dunya sadja in tau, na, in kaingatan iban hikahindu' niya amuna in kah\u0101lan ha lawm dunya. Sagawa' in tau naug dayn ha surga' makawasa tuud dayn ha kat\u0101n."
                            },
                            {
                                "text": "Na pagga siya naug dayn ha surga', in hindu' niya pasal sin manga k\u012bta' iban diyungug niya ha surga', sagawa' hangkatiyu' da tuud in magparachaya ha hindu' niya."
                            },
                            {
                                "text": "Sagawa' hisiyu-siyu in magparachaya tuud ha hindu' niya amuna in dumihil tanda' sin bunnal tuud in Tuhan,"
                            },
                            {
                                "text": "sabab in Almasi, amu in piyalahil sin Tuhan pa dunya, mamayta' pasal sin bayta' sin Tuhan, karna' in Almasi kapag'agihan sin R\u016b sin Tuhan, amu in piyatutug sin Tuhan duun kaniya."
                            },
                            {
                                "text": "Malasa tuud in Tuhan ha Anak niya, iban d\u012bhil niya in kat\u0101n kusug iban kawasa kaniya."
                            },
                            {
                                "text": "Hisiyu-siyu in magparachaya ha amu in Anak Tuhan, awn kabuhi' niya salama-lama, sagawa' hisiyu-siyu in di' magparachaya ha Anak Tuhan, di' siya kaawnan sin kabuhi' salama-lama. G\u0101m mayan di' ma\u012bg in mulka' sin Tuhan dayn kaniya. "
                            }
                        ]
                    },
                    {
                        "verses": [
                            {
                                "text": "  Manjari kiyabaytaan in manga tau Parisi sin mataud tau in miyagad iban nagpaligu' kan \u012asa dayn kan Yahiya."
                            },
                            {
                                "text": "In bunnal niya, bukun hi \u012asa in nagligu' ha manga tau, sa' manga mulid niya in nagligu'."
                            },
                            {
                                "text": "Na, pag'ingat hi \u012asa sin manga suysuy ini, min\u012bg siya iban sin manga mulid niya dayn ha hula' Yahudiya, ampa sila miyadtu nagbalik pa hula' Jalil."
                            },
                            {
                                "text": "Sakali in d\u0101n tudju pa Jalil subay lumabay dayn ha Samariya."
                            },
                            {
                                "text": " Na, limabay hinda \u012asa dayn ha d\u0101n yan, sampay naabut nila in hambuuk kawman sin hula' Samariya pagng\u0101nan Sikar. In d\u0101ira ini masuuk madtu pa lupa' amu in piyusaka' hi Ya'kub ha anak niya hi Yusup sin masa nakauna yadtu."
                            },
                            {
                                "text": "Manjari duun ha lupa' yaun, awn hambuuk kuppung amu in bakas h\u012bnang hi Ya'kub. Sakali limingkud hi \u012asa duun ha higad sin kuppung sabab liyaul siya, iban ugtu suga na."
                            },
                            {
                                "text": " H\u0101ti in manga mulid niya miyadtu pa lawm d\u0101ira nam\u012b pagkaun. Na, nakalingkud mayan hi \u012asa, awn hambuuk babai Samariya in miyawn simawk tubig. Manjari laung hi \u012asa ha babai ini, \u201cInda', dihili aku tubig inumun.\u201d"
                            },
                            {
                                "text": " H\u0101ti in manga mulid niya miyadtu pa lawm d\u0101ira nam\u012b pagkaun. Na, nakalingkud mayan hi \u012asa, awn hambuuk babai Samariya in miyawn simawk tubig. Manjari laung hi \u012asa ha babai ini, \u201cInda', dihili aku tubig inumun.\u201d"
                            },
                            {
                                "text": " Laung sin babai kan \u012asa, \u201cIn kita, bukun hangka-bangsa. In ikaw hambuuk Yahudi, ampa in aku tau Samariya, h\u0101ti mangayu' kaw k\u0101ku' tubig?\u201d Hangkan in babai imiyan biya' h\u0101dtu, sabab di' mag'iyasipi in manga Yahudi iban sin manga tau Samariya."
                            },
                            {
                                "text": " In sambung hi \u012asa ha babai, laung niya, \u201cBang mu sadja kaingatan bang unu in hirihil sin Tuhan ha manga m\u0101nusiya', iban bang mu kaingatan bang hisiyu tuud aku amu in mangayu' tubig bihaun, na mangayu' da kaw isab tubig dayn k\u0101ku'. Na, painumun ta kaw sin tubig amu in makabuhi' ha tau.\u201d"
                            },
                            {
                                "text": " Laung sin babai kan \u012asa, \u201cTuwan, biya' diin in kasawk mu sin tubig makabuhi' ha tau sin wayruun hipanawk mu? Ampa in kuppung ini malawm."
                            },
                            {
                                "text": "In naghinang sin kuppung ini hi Ya'kub, amu in kaapu'-apuan natu'. Nakainum sila magtawtay'anak sin tubig ini sampay pa manga kahayupan nila. Na, pikil mu baha', makawasa kaw dayn kan Ya'kub?\u201d"
                            },
                            {
                                "text": " In sambung hi \u012asa, \u201cIn kat\u0101n makainum sin tubig dayn ha kuppung ini, tantu uhawun da magbalik."
                            },
                            {
                                "text": "Sagawa' hisiyu-siyu in makainum sin tubig hirihil ku kaniya, tantu di' siya uhawun magbalik kasaumulan. Karna' in tubig hirihil ku kaniya mahinang biya' tuburan sin tubig ha lawm atay niya, amu in dumihil kaniya kabuhi' salama-lama.\u201d"
                            },
                            {
                                "text": " Laung sin babai, \u201cTuwan, painuma aku sin tubig piyag'iyan mu yan ha supaya aku di' na uhawun magbalik, iban ha supaya aku di' na mari magbalik sumawk tubig.\u201d"
                            },
                            {
                                "text": " Laung hi \u012asa kaniya, \u201cKadtu kaw kawaa in bana mu ampa kamu balik mari.\u201d"
                            },
                            {
                                "text": " In sambung sin babai, \u201cWayruun bana ku bihaun.\u201d  Laung hi \u012asa, \u201cBunnal in agi mu sin wayruun bana mu bihaun,"
                            },
                            {
                                "text": "sabab minsan kaw nakalabay na nagbana nakalima, in usug iban mu nag'uukum bihaun, bukun kamu halal kawin. Kasabunnalan in biyayta' mu k\u0101ku'.\u201d"
                            },
                            {
                                "text": " Laung sin babai kan \u012asa, \u201cTuwan, bat hambuuk nabi kaw h\u0101ti yan!"
                            },
                            {
                                "text": "In manga kaapu'-apuan namu' yadtu, manga tau Samariya, d\u012b ha b\u016bd ini in pagpudjihan nila ha Tuhan. Sagawa' laung sin manga kamu bangsa Yahudi subay ha Awrusalam in pagpudjihan ha Tuhan.\u201d"
                            },
                            {
                                "text": " Laung hi \u012asa kaniya, \u201cInda', kahagad na kaw sin bayta' ku kaymu. Dumatung da in waktu sin pagpudji natu' ha Tuhan, Ama' natu', bukun ha b\u016bd ini atawa ha Awrusalam."
                            },
                            {
                                "text": "In kamu manga tau Samariya di' niyu kaingatan bang hisiyu tuud in piyupudji niyu. Sagawa' in manga kami bangsa Yahudi kaingatan namu' in piyupudji namu' sabab in manglalappas ha m\u0101nusiya' guwa' dayn ha bangsa Yahudi."
                            },
                            {
                                "text": "Na, bihaun dimatung na in waktu sin pagpudji sin manga tau dayn ha lawm atay nila tuud iban dayn ha kasabunnalan. Karna' biya' ha yan in kabayaan sin Tuhan bang in tau magpudji kaniya.\u201d"
                            },
                            {
                                "text": "Iban laung hi \u012asa, \u201cTuhan in puunan sin nyawa, l\u0101gi' in siya nyawa da isab. Bukun siya biya' sin m\u0101nusiya' tagabaran. Hangkan hisiyu-siyu in mamudji kaniya subay tuud dayn ha lawm atay iban dayn ha kasabunnalan.\u201d"
                            },
                            {
                                "text": " Laung sin babai kan \u012asa, \u201cAsal kaingatan ku ha waktu sus\u016bngun dumatung mari in Almasi. Pagdatung niya mari, hibayta' niya k\u0101tu'niyu in unu-unu kat\u0101n.\u201d"
                            },
                            {
                                "text": " In sambung hi \u012asa kaniya, laung niya, \u201cIn piyag'iyan mu yan amuna in diyar\u0101 mu nagbichara bihaun.\u201d"
                            },
                            {
                                "text": " Ha sa'bu hi \u012asa nagbibichara iban sin babai, dimatung na in manga mulid hi \u012asa. Landu' tuud sila nainu-inu pagkita' nila nagbibichara hi \u012asa iban sin babai. Sagawa' wayruun tuud minsan hambuuk kanila in timawakkal mangasubu ha babai bang unu in gawi niya atawa nangasubu kan \u012asa bang mayta' niya diy\u0101 nagbichara in babai."
                            },
                            {
                                "text": " Na, bin\u012bn sin babai in kibut niya, ampa siya nagbalik pa kawman nanuysuy ha manga tau."
                            },
                            {
                                "text": "Laung niya ha manga tau, \u201cKari kamu agad k\u0101ku' kimita' sin tau amu in namayta' k\u0101ku' sin kat\u0101n bakas nahinang ku. Bukun baha' siya na in Almasi?\u201d"
                            },
                            {
                                "text": "Na, in manga tau kiyabaytaan duun ha kawman miyadtu na kimita' kan \u012asa."
                            },
                            {
                                "text": " Sin wala' pa dimatung mawn in manga tau, siyagina na hi \u012asa sin manga mulid niya pakaunun. Laung nila, \u201cTuwan Guru, bang kaw isab kimaun na muna!\u201d"
                            },
                            {
                                "text": " Sagawa' in sambung hi \u012asa kanila, \u201cAwn da kakaun ku amu in di' niyu kaingatan.\u201d"
                            },
                            {
                                "text": " Na, nag'asubu-iyasubuhi na in manga mulid niya. Laung nila, \u201cAwn baha' tau dim\u0101 mari kaniya kakaun?\u201d"
                            },
                            {
                                "text": " \u201cIn makarihil k\u0101ku' kusug,\u201d laung hi \u012asa, \u201cin magad sin daakan sin Tuhan, amu in nagdaak k\u0101ku' mari, subay ku ubusun hinangun in kat\u0101n daakan niya."
                            },
                            {
                                "text": "Na, biya' na sin agi niyu upat bulan pa in lugay ampa makapag'ani in tau sin tiyanum niya. Sa' baytaan ta kamu, bihaun waktu na sin pag'ani. Atura niyu ba in manga tau s\u016bng mari. In sila yan biya' sapantun manga tiyanum amu in mat\u016bp na anihun. Bukun na mawgay magparachaya na sila k\u0101ku'!"
                            },
                            {
                                "text": "Na, hisiyu-siyu in tau makar\u0101 ha manga tau magad sin hindu' ku, awn tungbas kaniya marayaw, iban in manga tau mapaagad nila, awn na kabuhi' salama-lama. Na, bang ib\u0101rat nagtanum, in tau nagtanum iban sin tau nag'aani k\u016bgan sila karuwa bang sila makaani na. Na, biya' da isab ha yan in hantang sin tau nagpamahalayak sin Bayta' Marayaw iban sin mangangawa' tau magpaagad sin hindu' ku, magk\u016bg-kuyag sila karuwa.\u201d"
                            },
                            {
                                "text": "Laung pa isab hi \u012asa, \u201cBunnal tuud in agi sin kamaasan natu' yadtu, amu agi, \u2018Dugaing in magtanum, dugaing isab in umaani!\u2019"
                            },
                            {
                                "text": "Na, in kamu yan kiyawakilan ku umani sin bukun niyu tiyanum. Dugaing in nagsangsa', sa' kamu in magkawa' magpajatu sin bunga.\u201d"
                            },
                            {
                                "text": " Manjari mataud tau Samariya in nagparachaya kan \u012asa, sabab sin bichara sin babai, amu agi, \u201cBiyaytaan aku sin tau sin kat\u0101n bakas nahinang ku.\u201d"
                            },
                            {
                                "text": "Na, hangkan nakakawn mayan in manga tau Samariya kan \u012asa, piyangayu' nila kan \u012asa pahantiun duun kanila. Na, himanti' hi \u012asa duun kanila duway adlaw."
                            },
                            {
                                "text": " L\u0101gi' dayn ha sabab sin pagnas\u012bhat hi \u012asa ha manga tau timaud in nagparachaya kaniya."
                            },
                            {
                                "text": "Iban laung sin manga tau Samariya ha babai, \u201cBihaun magparachaya na tuud kami kan \u012asa bukun sadja ha pasal sin suysuy mu, sa' diyungug namu' na tuud in hindu' niya. Iban kaingatan namu' na sin siya na tuud in Manglalappas ha manga m\u0101nusiya' d\u012b ha dunya.\u201d"
                            },
                            {
                                "text": "  Na, pag'ubus hinda \u012asa nakahanti' duun duway adlaw, limanjal na sila pa Jalil."
                            },
                            {
                                "text": "Asal nakapamung hi \u012asa, laung niya, \u201cIn hambuuk nabi di' siya lagguun ha luggiya' hula' niya.\u201d"
                            },
                            {
                                "text": "Pagdatung nila pa Jalil siyampang na sila sin manga tau duun, sabab in manga tau ini bakas nakakita' sin kat\u0101n nahinang hi \u012asa ha adlaw pagjamu ha sa'bu nila didtu ha Awrusalam himadil sin Haylaya Paglappas dayn ha Kamatay."
                            },
                            {
                                "text": " Pag'ubus yadtu nagbalik na hinda \u012asa pa kawman Kana ha Jalil. Duun ha Kana napapanjari hi \u012asa tubig anggul in tubig. Sakali awn hambuuk upisyal dayn ha Kapirnaum, amu in kiyarihilan kawasa sin sultan, in nakasa'bu isab duun. In anak niya usug tagasakit."
                            },
                            {
                                "text": "Pag'ingat niya sin yaun hi \u012asa ha Jalil bakas dayn ha Yahudiya, miyadtu siya kan \u012asa jimunjung paagarun pa Kapirnaum ha supaya kaulian in anak niya nasasakit pangsan."
                            },
                            {
                                "text": " Laung hi \u012asa kaniya, \u201cSubay sadja kamu makakita' manga tanda' iban manga mu'jijat ampa kamu magparachaya.\u201d"
                            },
                            {
                                "text": " In sambung sin upisyal, \u201cAndu' Tuwan, agad na kaw mari k\u0101ku' sabab in anak ku ha \u016bt na sin kamatay iban kabuhi'.\u201d"
                            },
                            {
                                "text": " Laung hi \u012asa kaniya, \u201cKadtu na kaw uwi'. Uli' na in anak mu!\u201d  Na, nagkahagad in tau ini sin bichara kaniya hi \u012asa iban magt\u016by na siya minuwi'."
                            },
                            {
                                "text": "Na, ha sa'bu niya miyanaw tudju pa b\u0101y niya, piyaglanggal siya sin manga daraakun niya. Laung nila kaniya, \u201cIn anak mu uli' na!\u201d"
                            },
                            {
                                "text": " Sakali iyasubu niya sila, laung niya, \u201cManga lisag pila imuli' in sakit niya?\u201d Laung nila, \u201cNa\u012bg in hinglaw niya lisag hambuuk sin kahapun mahapun.\u201d"
                            },
                            {
                                "text": " Na, kiyatumtuman sin ama' sin bata'-bata' sin amuna isab yadtu in waktu sin pagbichara hi \u012asa kaniya, amu agi, \u201cUli' na in anak mu!\u201d Na, dayn didtu nagparachaya siya kan \u012asa iban sin manga tau ha lawman niya."
                            },
                            {
                                "text": " Na, amu yan in hikaruwa mu'jijat nahinang hi \u012asa pag'ubus niya nagbalik dayn ha Yahudiya pa Jalil. "
                            }
                        ]
                    },
                    {
                        "verses": [
                            {
                                "text": "  Manjari manga pilay adlaw mayan nakalabay, timukad hinda \u012asa pa Awrusalam suma'bu sin hambuuk hinang pagjamu sin manga Yahudi."
                            },
                            {
                                "text": "Na, duun ha Awrusalam awn tubig amu in pagtawagun, bang ha bahasa Yahudi, Bitsatta, masuuk pa hambuuk lawang sin d\u0101ira amu in pagng\u0101nan Lawang Bili-bili. Iban awn duun lima b\u0101y-b\u0101y pagsisilungan ha daig sin tubig."
                            },
                            {
                                "text": "Na, mataud tuud tau nasasakit in kimukulang duun ha b\u0101y-b\u0101y. In kaibanan buta, iban in kaibanan pingka', di' makapanaw, iban in kaibanan nagpapatay in baran."
                            },
                            {
                                "text": "In manga tau nasasakit ini, timatagad duun sin pagbukal sin tubig, sabab awn waktu mawn in mal\u0101ikat sin Tuhan magpabukal sin tubig. Na hisiyu-siyu in makakadtu muna ha sa'bu nagbubukal in tubig kaulian in sakit niya, minsan sakit unu."
                            },
                            {
                                "text": "Manjari awn hambuuk tau nasasakit duun. Katluan tagwalu tahun na in lugay niya n\u0101sakit."
                            },
                            {
                                "text": "Pagkita' hi \u012asa, kiyaingatan niya magt\u016by sin malugay na in sakit niya. Manjari iyasubu siya hi \u012asa, amu agi, \u201cMabaya' kaw kaulian?\u201d"
                            },
                            {
                                "text": " Laung sin tau n\u0101sakit kan \u012asa, \u201cHuun, Tuwan, sagawa' wayruun makabuhat k\u0101ku' mawn pa lawm tubig bang in tubig magbukal na. Iyampa nam\u0101n aku imilud, awn na magt\u016by makauna dayn k\u0101ku'.\u201d"
                            },
                            {
                                "text": " Na, laung hi \u012asa kaniya, \u201cTindug na kaw. Mumusa na in kulangan mu ampa kaw panaw na.\u201d"
                            },
                            {
                                "text": "Saruun-duun kiyaulian in tau n\u0101sakit. Miyumus niya na in kulangan niya ampa siya miyanaw.  Na, in adlaw yadtu, adlaw Sabtu', amu in adlaw paghali-hali iban pagpudji pa Tuhan sin manga bangsa Yahudi."
                            },
                            {
                                "text": "Sakali laung sin manga nakura' sin manga Yahudi ha tau bakas n\u0101sakit, \u201cUy, adlaw ini, adlaw paghali-hali iban pagpudji pa Tuhan. Langgal sara' natu' in magmumus kaw sin kulangan mu yan.\u201d"
                            },
                            {
                                "text": " In sambung sin tau bakas n\u0101sakit, laung niya, \u201cIn agi sin tau nagpauli' sin sakit ku, hipamumus na in kulangan ku iban diyaak niya na aku papanawun.\u201d"
                            },
                            {
                                "text": " In agi sin manga nakura' Yahudi, \u201cHisiyu in tau dimaak kaymu biya' h\u0101dtu?\u201d"
                            },
                            {
                                "text": " Sagawa' di' kaingatan sin tau bakas n\u0101sakit bang hisiyu in tau nagpauli' kaniya, sabab mataud tuud tau duun ha daig tubig iban in hi \u012asa min\u012bg magt\u016by."
                            },
                            {
                                "text": " Manjari pagpuas yadtu, k\u012bta' hi \u012asa nagbalik in tau amu in bakas n\u0101sakit didtu ha lawm B\u0101y sin Tuhan. Laung hi \u012asa kaniya, \u201cKitaa ba, kiyaulian na in sakit mu. Hangkan ayaw na kaw maghinang sin manga hinang makarusa ha supaya wayruun mang\u012b' kumugdan kaymu labi pa dayn sin bakas sakit mu.\u201d"
                            },
                            {
                                "text": " Na, pag'ubus, gimuwa' na in tau bakas n\u0101sakit ampa miyadtu namayta' ha manga nakura' Yahudi sin hi \u012asa in tau nagpauli' sin sakit niya."
                            },
                            {
                                "text": " Hangkan sainagun sin manga nakura' Yahudi pinjalaun nila hi \u012asa, sabab nagpauli' siya sin tau nasasakit ha adlaw hipaghali-hali pa Tuhan."
                            },
                            {
                                "text": "  Sagawa' in sambung hi \u012asa kanila, laung niya, \u201cIn Tuhan, Ama' ku, di' magbugtu' in paghinang niya. Na, damikkiyan in aku subay ku isab di' bugtuun in paghinang ku.\u201d"
                            },
                            {
                                "text": " Pagdungug sin manga nakura' Yahudi sin bichara hi \u012asa diyugalan tuud sila. Kimusug na tuud in baya' nila mamunu' kan \u012asa sabab bukun sadja pasal sin pagpauli' niya ha tau nasasakit ha adlaw hipaghali-hali iban pagpudji pa Tuhan, sagawa' imiyan siya sin Ama' niya in Tuhan, iban piyakita' niya sin siya sibu' iban Tuhan."
                            },
                            {
                                "text": "  Manjari laung hi \u012asa ha manga nakura' Yahudi, \u201cBaytaan ta kamu sin kasabunnalan. Di' ku mahinang in manga nahinang ku yan bang baran-baran ku sadja, sagawa' unu-unu in k\u012bta' ku h\u012bhinang sin Tuhan, Ama' ku, amu isab in agarun ku hinangun. Sibu' tuud in hinang sin Ama' iban sin Anak."
                            },
                            {
                                "text": "Karna' dayn ha sabab landu' tuud in lasa k\u0101ku' sin Tuhan, Ama' ku, piyaiingat niya k\u0101ku' in kat\u0101n hinang niya. Ha sus\u016bngun awn pa hipahinang sin Tuhan, Ama' ku, amu in labi pa dayn sin manga nahinang ku hayn-duun iban mainu-inu tuud kamu."
                            },
                            {
                                "text": "In Tuhan, Ama' ku, makarihil kabuhi' ha miyamatay. Na, damikkiyan in aku, Anak niya, makarihil kabuhi' ha hisiyu-siyu tau miyamatay kabayaan ku buhiun."
                            },
                            {
                                "text": "L\u0101gi' bukun Tuhan, Ama' ku, in manghukum ha manga m\u0101nusiya', sabab kiyasuku' niya na k\u0101ku' in kawasa manghukum ha manga m\u0101nusiya',"
                            },
                            {
                                "text": "ha supaya aku lagguun sin m\u0101nusiya' kat\u0101n biya' da isab sin paglaggu' nila ha Tuhan. Hisiyu-siyu in di' manglaggu' k\u0101ku', h\u0101ti niya wala' niya da isab liyaggu' in Tuhan amu in nagpakari k\u0101ku'.\u201d"
                            },
                            {
                                "text": " Laung pa isab hi \u012asa kanila, \u201cBaytaan ta kamu sin kasabunnalan. Hisiyu-siyu in dumungug sin bichara ku iban magparachaya ha nagdaak k\u0101ku' mari, awn kabuhi' niya salama-lama, iban di' na siya kugdanan sin hukuman pakadtuun pa narka'. Mapuas na siya dayn ha kasiksaan salama-lama. G\u0101m mayan awn na kabuhi' niya kasaumulan."
                            },
                            {
                                "text": "Baytaan ta kamu sin kasabunnalan,\u201d laung hi \u012asa, \u201cbihaun dimatung na in waktu, awn makabuhi' magbalik ha manga patay bang sila dumungug sin suwara ku amu in Anak Tuhan, iban kaawnan na sila sin kabuhi' salama-lama."
                            },
                            {
                                "text": "Karna' in aku biya' da tuud isab Tuhan, Ama' ku, amu in puunan sin kabuhi' sabab sin kawasa kiyarihil niya k\u0101ku'."
                            },
                            {
                                "text": "L\u0101gi' asal aku kiyarihilan kawasa sin Tuhan, Ama' ku, manghukum ha manga m\u0101nusiya' sabab aku in Anak M\u0101nusiya'."
                            },
                            {
                                "text": " \u201cSagawa' ayaw kamu mainu-inu sin pamung ku ini. Ha sus\u016bngun in kat\u0101n patay makarungug da sin suwara ku, amu in suwara sin Anak M\u0101nusiya'."
                            },
                            {
                                "text": "Na, pagdungug nila sin suwara ku, magt\u016by sila mabuhi' magbalik iban gumuwa' na sila dayn ha lawm kubul. Na, in sasuku' sin bakas nakahinang marayaw mabuhi' na magbalik dayn ha kamatay, iban karihilan na kabuhi' salama-lama, sagawa' in sasuku' sin bakas nakahinang mang\u012b', mabuhi' da isab magbalik ha supaya sila kabutangan hukuman sin narusa nila.\u201d"
                            },
                            {
                                "text": "  Laung pa isab hi \u012asa, \u201cDi' aku makahinang unu-unu bang baran-baran ku sadja. Minsan in manghukum bukun hinang sin baran-baran ku, sa' in yan daakan sin Tuhan k\u0101ku'. Hangkan in panghukum ku mabuntul tuud sabab kabayaan sin Tuhan in iyaagad ku, amu in nagdaak nagpakari k\u0101ku'. Bukun kabayaan ku in iyaagad ku."
                            },
                            {
                                "text": " \u201cL\u0101gi' bang aku sadja in mamayta' kaniyu pasal sin baran ku di' kamu magkahagad sin bunnal in bichara ku."
                            },
                            {
                                "text": "Sagawa' awn dugaing namayta' kaniyu pasal ku, ampa kaingatan ku in bayta' niya pasal ku bunnal tuud."
                            },
                            {
                                "text": " \u201cPiyakadtu niyu in manga daraakun niyu nangusihat kan Yahiya. Na biyaytaan niya sila sin kasabunnalan pasal ku."
                            },
                            {
                                "text": "Malayngkan, di' aku magkagunahan tau mamayta' sin pasal ku, sagawa' siyabbut ku hi Yahiya kaniyu ha supaya kamu malappas."
                            },
                            {
                                "text": "In hi Yahiya biya' sapantun hambuuk palitaan nalalaga dumihil kasawahan pa manga m\u0101nusiya'. Kiyaamuhan kamu sin hindu' niya, sagawa' hangkaray' da."
                            },
                            {
                                "text": " \u201cSagawa' awn da mamayta' pasal ku amu in labi pa dayn sin bayta' hi Yahiya. In hinang ku amuna in mamayta' kaniyu sin pasal ku. Naraak aku sin Tuhan, Ama' ku, tumalus sin hinang kiyasuku' niya hipahinang k\u0101ku'. Na, in yan amuna in tanda' sin in aku kiyawakilan sin Tuhan mari."
                            },
                            {
                                "text": "L\u0101gi' minsan in Tuhan, Ama' ku, amu in nagdaak mari k\u0101ku', simaksi' da isab sin pasal ku. Sagawa' wala' tuud kamu dimungug sin suwara niya, iban wala' niyu tuud k\u012bta' in j\u0101t niya."
                            },
                            {
                                "text": "Iban wala' him\u016bp pa lawm atay niyu in Parman niya, sabab di' kamu magparachaya ha amu in naraak niya mari."
                            },
                            {
                                "text": "Matuyu' tuud kamu mangadji' sin luun sin manga Kitab sabab in pangannal niyu bang niyu pangadjiun in luun sin manga Kitab makabaak kamu kabuhi' salama-lama. Na, in manga Kitab piyangadji' niyu yan namayta' sin pasal ku!"
                            },
                            {
                                "text": "Sagawa' matugas in atay niyu. Masi kamu di' magparachaya k\u0101ku' minsan da aku in makarihil kaniyu sin kabuhi' salama-lama.\u201d"
                            },
                            {
                                "text": " Laung pa isab hi \u012asa, \u201cBukun kalagguan dayn ha m\u0101nusiya' in kabayaan ku."
                            },
                            {
                                "text": "Sagawa' kaingatan ku bang unu in ha lawm atay niyu. Wayruun lasa niyu ha Tuhan."
                            },
                            {
                                "text": "Miyari aku iban kawasa kiyarihil k\u0101ku' sin Tuhan, Ama' ku, sagawa' di' kamu magkahagad k\u0101ku'. Sagawa' bang awn tau dugaing magpakita' kaniyu sin kawasa niya magkahagad kamu kaniya."
                            },
                            {
                                "text": "Asal di' kamu makakahagad k\u0101ku' sabab in piyagtutuyuan niyu in kabantugan dayn ha pagkahi niyu m\u0101nusiya'. Wayruun tuyu' niyu sin kabantugan dayn ha hambuuk-buuk Tuhan."
                            },
                            {
                                "text": " \u201cNa, ayaw kamu magpikil sin aku in mamayta' sin manga dusa niyu pa Tuhan, Ama' ku, bang maabut na in adlaw paghukum. Sabab in hi Musa amu in bakas nagpasampay kaniyu sin sara' iyaagad niyu, amu in mamayta' sin manga dusa niyu."
                            },
                            {
                                "text": "Malayngkan, bang kamu bunnal tuud nagkahagad kan Musa, subay kamu magkahagad k\u0101ku', sabab kiyasulat niya ha lawm Kitab in pasal ku."
                            },
                            {
                                "text": "Sagawa' pagga kamu di' magkahagad sin pasal kiyasulat hi Musa, na asal di' da kamu magkahagad sin hibayta' ku kaniyu.\u201d "
                            }
                        ]
                    },
                    {
                        "verses": [
                            {
                                "text": "   Manjari ini, maray' na in haylaya sin bangsa Yahudi, amu in pagtawagun Haylaya Paglappas dayn ha Kamatay. Sakali imuntas na hinda \u012asa pa hansipak sin Dagat Jalil, amu in pagtawagun Dagat Tibiri. Mataud tau in miyurul kanila, sabab k\u012bta' nila in manga mu'jijat nahinang hi \u012asa biya' na sin pagpauli' sin manga tau n\u0101sakit. Na, pagdatung hinda \u012asa, timukad hi \u012asa iban sin manga mulid niya pa taas b\u016bd-b\u016bd, ampa sila limingkud duun."
                            },
                            {
                                "text": "   Manjari ini, maray' na in haylaya sin bangsa Yahudi, amu in pagtawagun Haylaya Paglappas dayn ha Kamatay. Sakali imuntas na hinda \u012asa pa hansipak sin Dagat Jalil, amu in pagtawagun Dagat Tibiri. Mataud tau in miyurul kanila, sabab k\u012bta' nila in manga mu'jijat nahinang hi \u012asa biya' na sin pagpauli' sin manga tau n\u0101sakit. Na, pagdatung hinda \u012asa, timukad hi \u012asa iban sin manga mulid niya pa taas b\u016bd-b\u016bd, ampa sila limingkud duun."
                            },
                            {
                                "text": "   Manjari ini, maray' na in haylaya sin bangsa Yahudi, amu in pagtawagun Haylaya Paglappas dayn ha Kamatay. Sakali imuntas na hinda \u012asa pa hansipak sin Dagat Jalil, amu in pagtawagun Dagat Tibiri. Mataud tau in miyurul kanila, sabab k\u012bta' nila in manga mu'jijat nahinang hi \u012asa biya' na sin pagpauli' sin manga tau n\u0101sakit. Na, pagdatung hinda \u012asa, timukad hi \u012asa iban sin manga mulid niya pa taas b\u016bd-b\u016bd, ampa sila limingkud duun."
                            },
                            {
                                "text": "   Manjari ini, maray' na in haylaya sin bangsa Yahudi, amu in pagtawagun Haylaya Paglappas dayn ha Kamatay. Sakali imuntas na hinda \u012asa pa hansipak sin Dagat Jalil, amu in pagtawagun Dagat Tibiri. Mataud tau in miyurul kanila, sabab k\u012bta' nila in manga mu'jijat nahinang hi \u012asa biya' na sin pagpauli' sin manga tau n\u0101sakit. Na, pagdatung hinda \u012asa, timukad hi \u012asa iban sin manga mulid niya pa taas b\u016bd-b\u016bd, ampa sila limingkud duun."
                            },
                            {
                                "text": " Sakali pagkita' hi \u012asa sin manga tau mataud s\u016bng mawn kanila, namung siya ha hambuuk mulid niya hi Pilip, laung niya, \u201cHariin kita makab\u012b pagkaun hipakaun ha manga tau ini?\u201d"
                            },
                            {
                                "text": "(Hangkan nangasubu biya' h\u0101dtu hi \u012asa, sabab siyulayan niya bang awn da pangandul hi Pilip ha kawasa niya. Malayngkan, asal kaingatan na hi \u012asa bang unu in hinangun niya.)"
                            },
                            {
                                "text": " In sambung hi Pilip, \u201cTuwan, minsan in gadji sin hinang walu bulan in hipam\u012b tinapay di' da makakaunan ha taud sin manga tau yan, minsan da hangkatiyu' in hirihil kanila, di' da makajarihan.\u201d"
                            },
                            {
                                "text": " Sakali simambung in hambuuk mulid hi \u012asa hi Andariyas, amu in taymanghud hi Simun Pitrus, laung niya,"
                            },
                            {
                                "text": "\u201cYari awn hambuuk bata' usug nagdar\u0101 lima tinapay iban duwa ista'. Sagawa' tantu tuud di' ini makajarihan hipakaun ha manga tau mataud ini.\u201d"
                            },
                            {
                                "text": " Laung hi \u012asa kanila, \u201cPalingkura niyu in manga tau.\u201d (Na, maluag in bayli duun lingkuran nila.) Na, limingkud na duun in manga tau. In taud sin manga tau minsan in usug sadja awn manga lima ngaibu, dugaing pa in manga babai iban sin manga bata'-bata'."
                            },
                            {
                                "text": "Manjari kiyawa' na hi \u012asa in tinapay ampa siya nagsarang-sukul pa Tuhan. Pag'ubus ampa niya piyagbahagi'-bahagi' in manga tinapay, piyarihil pa manga tau naglilingkud. Damikkiyan, piyagbahagi'-bahagi' niya da isab in ista' iban kiyarihilan in manga tau pila-pila na in taud sin kabayaan nila."
                            },
                            {
                                "text": " Pagga kiyansuban na in manga tau, laung hi \u012asa ha manga mulid niya, \u201cTipuna niyu in manga kakaun nakapin bat di' makawgun.\u201d"
                            },
                            {
                                "text": "Na, t\u012bpun na sin manga mulid hi \u012asa in manga tinapay nakapin. Ha lawm sin lima tinapay yadtu piyakaun ha manga tau, in nakapin awn pa hangpu' tagduwa ambung."
                            },
                            {
                                "text": " Sakali pagkita' sin manga tau duun sin mu'jijat nahinang hi \u012asa, laung nila pakaniya-pakaniya, \u201cTantu amuna sa ini in nabi amu in piyag'iyan mari pa dunya!\u201d"
                            },
                            {
                                "text": "Na, asal kiyaingatan hi \u012asa sin in manga tau s\u016bng na mawn sumaggaw kaniya iban lugusun nila siya mahinang sultan nila. Hangkan timukad siya pa taas b\u016bd-b\u016bd isa-isa niya."
                            },
                            {
                                "text": "   Sakali naabut mayan magrib, lim\u016bd na in manga mulid hi \u012asa madtu pa higad dagat,"
                            },
                            {
                                "text": "ampa sila simakat pa taas kumpit asibi'. Na, pagga nar\u016bm na, wala' pa nakakawn hi \u012asa kanila, timulak na sila harap pa Kapirnaum."
                            },
                            {
                                "text": "Sakali kiyugdan sila sin hangin makusug ha d\u0101n iban alun dakula'."
                            },
                            {
                                "text": "Nakarayung mayan sila kulang-labi lima usuk batu, k\u012bta' nila na hi \u012asa miyamanaw ha babaw sin dagat s\u016bng mawn pa kumpit nila. Na, miyuga' tuud sila."
                            },
                            {
                                "text": "Sakali laung hi \u012asa kanila, \u201cAyaw kamu mabuga'. Aku sa ini.\u201d"
                            },
                            {
                                "text": "Na, piyasakat nila na hi \u012asa pa taas kumpit. Nakasakat mayan hi \u012asa, saruun-duun dimatung sila pa lugal kadtuun nila."
                            },
                            {
                                "text": "  Na, naadlaw mayan, in manga tau mataud (bakas piyakaun hi \u012asa), masi duun ha hansipak sin Dagat Jalil. K\u012bta' nila sin hambuuk kumpit asibi' in nakatulak dayn duun. Iban kiyaingatan nila sin hi \u012asa wala' nakaagad ha manga mulid niya timulak."
                            },
                            {
                                "text": "Na, awn isab manga kumpit asibi' dayn ha d\u0101ira Tibiri in dimunggu' mawn pa lugal masuuk pa bakas piyagkaunan sin manga tau mataud pag'ubus hi Panghu' \u012asa nagsarang-sukul pa Tuhan."
                            },
                            {
                                "text": "Manjari pag'ingat sin manga tau sin wala' na duun hi \u012asa iban sin manga mulid niya, simakat na sila pa manga kumpit asibi' harap pa Kapirnaum naglawag kan \u012asa."
                            },
                            {
                                "text": "  Pagdatung sin manga tau mawn pa hansipak sin Dagat Jalil, kiyabaakan nila na hi \u012asa. Laung nila kaniya, \u201cTuwan, ka'nu kaw dimatung mari?\u201d"
                            },
                            {
                                "text": " In sambung hi \u012asa kanila, \u201cBaytaan ta kamu sin mattan. Hangkan niyu aku liyawag sabab kiyansuban kamu sin kakaun kahapun, sagawa' wala' nakas\u016bd pa lawm pikilan niyu bang unu in h\u0101tihan sin manga mu'jijat nahinang ku, amu in k\u012bta' niyu."
                            },
                            {
                                "text": "Subay in pagsangsaan niyu bukun sadja amu in kakaun di' da tumatas malugay. Sagawa' subay labi niyu pagsangsaan in kakaun di' magkahagin salama-lama, amu in hikarihil kaniyu sin aku, amu in Anak M\u0101nusiya'. Aku tuud in makarihil kaniyu sin kakaun yan, sabab aku in kiyawakilan sin Tuhan, Ama' ku, dumihil ha yan.\u201d"
                            },
                            {
                                "text": " Na, iyasubu nila hi \u012asa, laung nila, \u201cUnu baha' in subay namu' hinangun bat namu' maagad in kabayaan sin Tuhan?\u201d"
                            },
                            {
                                "text": " In sambung hi \u012asa kanila, \u201cBiya' ha ini in kabayaan sin Tuhan hipahinang kaniyu. Subay kamu magparachaya tuud k\u0101ku' amu in kiyawakilan sin Tuhan mari.\u201d"
                            },
                            {
                                "text": " In sambung nila, \u201cUnu in mu'jijat mapakita' mu k\u0101mu', tanda' sin barakat mu ha supaya kami magparachaya kaymu? Ha waktu sin manga kamaasan natu' yadtu didtu ha hula' paslangan mahunit paghulaan, in kiyaun nila, amu in pagtawagun \u2018manna\u2019, h\u016bg dayn ha langit. Biya' na sin kiyabayta' ha lawm Kitab, amu agi, \u2018Patulunan niya sila kakaun dayn ha surga'!\u2019 Na, in ikaw unu in mahinang mu?\u201d laung sin manga tau kan \u012asa."
                            },
                            {
                                "text": " In sambung nila, \u201cUnu in mu'jijat mapakita' mu k\u0101mu', tanda' sin barakat mu ha supaya kami magparachaya kaymu? Ha waktu sin manga kamaasan natu' yadtu didtu ha hula' paslangan mahunit paghulaan, in kiyaun nila, amu in pagtawagun \u2018manna\u2019, h\u016bg dayn ha langit. Biya' na sin kiyabayta' ha lawm Kitab, amu agi, \u2018Patulunan niya sila kakaun dayn ha surga'!\u2019 Na, in ikaw unu in mahinang mu?\u201d laung sin manga tau kan \u012asa."
                            },
                            {
                                "text": " In sambung hi \u012asa kanila, \u201cBaytaan ta kamu sin kasabunnalan. Bukun hi Musa in nagdihil sin kakaun dayn ha surga' ha manga kamaasan natu' yadtu. In Tuhan, Ama' ku, amu in nagdihil kanila sin kakaun dayn ha surga'. Siya da isab in dumihil sin kakaun sabunnal."
                            },
                            {
                                "text": "Karna' in kakaun hirihil sin Tuhan amuna in naraak niya piyanaug dayn ha surga' mari pa dunya, amu in dumihil ha manga m\u0101nusiya' sin kabuhi' sabunnal.\u201d"
                            },
                            {
                                "text": " Na, laung sin manga tau kan \u012asa, \u201cTuwan, taptap kami dihili sin kakaun piyag'iyan mu yan.\u201d"
                            },
                            {
                                "text": " Laung hi \u012asa kanila, \u201cAku na ini in kakaun amu in makarihil sin kabuhi'. Hisiyu-siyu in mari magad k\u0101ku' di' na siya hapdiun kasaumulan, iban hisiyu-siyu in magparachaya k\u0101ku', di' na siya uhawun kasaumulan."
                            },
                            {
                                "text": "Na, bakas ta na kamu biyaytaan sin minsan niyu aku kakitaan na, di' da kamu magparachaya k\u0101ku'."
                            },
                            {
                                "text": "Sagawa' in sasuku' sin asal kiyasuku' k\u0101ku' sin Tuhan, Ama' ku, magparachaya da iban mari da magad k\u0101ku'. Na, taymaun ku tuud in hisiyu-siyu mari magad k\u0101ku'."
                            },
                            {
                                "text": "Sabab in maksud ku miyari pa dunya dayn ha surga' bukun huminang sin kabayaan ku, sagawa' huminang sin kabayaan sin Tuhan amu in nagdaak k\u0101ku'."
                            },
                            {
                                "text": "Na, in kabayaan sin Tuhan amu in nagdaak k\u0101ku', subay wayruun malawa' dayn k\u0101ku' minsan hambuuk dayn ha manga asal kiyasuku' niya k\u0101ku'. L\u0101gi' subay ku sila buhiun kat\u0101n magbalik dayn ha kamatay ha adlaw mahuli."
                            },
                            {
                                "text": "Karna' in kabayaan sin Tuhan, Ama' ku, in sasuku' sin makakita' k\u0101ku', amu in Anak Tuhan, iban nagparachaya k\u0101ku', subay dihilan kabuhi' salama-lama, iban ha adlaw mahuli buhiun ku sila magbalik dayn ha kamatay.\u201d"
                            },
                            {
                                "text": " Na, kimang\u012b' in atay sin manga tau pasal sin pamung hi \u012asa sin in siya amuna in kakaun dayn ha surga'."
                            },
                            {
                                "text": "Hangkan piyagbicharahan nila in pamung hi \u012asa, laung nila, \u201cMayta' in tau ini imiyan dayn ha surga' siya? Bukun ka in siya hi \u012asa, anak hi Yusup? Kaingatan natu' in ina'-ama' niya.\u201d"
                            },
                            {
                                "text": " In sambung hi \u012asa kanila, \u201cHundung na kamu magbichara biya' ha yan."
                            },
                            {
                                "text": "Way tau mari magad k\u0101ku' bang siya di' dihilan baya' sin Tuhan, Ama' ku, amu in nagdaak k\u0101ku' mari. Iban buhiun ku siya magbalik dayn ha kamatay ha adlaw mahuli."
                            },
                            {
                                "text": "Kiyasulat sin manga kanabihan ha lawm Kitab, amu agi, \u2018In kat\u0101n m\u0101nusiya' hinduan sin Tuhan.\u2019 Na,\u201d laung hi \u012asa, \u201chisiyu-siyu in makarungug iban magkahagad sin hindu' sin Tuhan, Ama' ku, mari da siya magad k\u0101ku'."
                            },
                            {
                                "text": "Malayngkan bukun in h\u0101ti niya yan bat awn nakakita' ha Tuhan, sabab amura aku in nakakita' ha Tuhan, Ama' ku, karna' in aku dayn ha Tuhan.\u201d"
                            },
                            {
                                "text": "Laung pa isab hi \u012asa, \u201cBaytaan ta kamu sin kasabunnalan. Hisiyu-siyu in magparachaya k\u0101ku' awn kabuhi' niya salama-lama."
                            },
                            {
                                "text": "Aku na ini in kakaun amu in makarihil sin kabuhi'."
                            },
                            {
                                "text": "In manga kaapu'-apuan niyu yadtu miyatay da didtu ha hula' paslangan mahunit paghulaan, minsan \u2018manna\u2019 in kiyaun nila."
                            },
                            {
                                "text": "Sagawa' in kakaun dayn ha surga' piyag'iyan ku kaniyu dugaing tuud. Hisiyu-siyu in makakaun ha yan di' siya mapatay."
                            },
                            {
                                "text": "Aku na ini in kakaun dayn ha surga' amu in puunan sin kat\u0101n kabuhi'. Hisiyu-siyu in kumaun sin kakaun ini awn kabuhi' niya salama-lama. In kakaun hipakaun ku kaniya amuna in unud ku. Hililla' ku in dugu'-nyawa ku ha supaya awn kabuhi' sin m\u0101nusiya' kat\u0101n.\u201d"
                            },
                            {
                                "text": " Na, nagpasu' in paglugat sin manga tau pasal sin pamung hi \u012asa. Laung nila, \u201cBiya' diin in kaagi sin tau ini magpakaun k\u0101tu' sin unud niya?\u201d"
                            },
                            {
                                "text": " Laung hi \u012asa kanila, \u201cBaytaan ta kamu sin kasabunnalan. Bang kamu di' kumaun sin unud ku amu in Anak M\u0101nusiya', iban di' minum sin dugu' ku wayruun kabuhi' niyu."
                            },
                            {
                                "text": "Hisiyu-siyu in kumaun sin unud ku iban minum sin dugu' ku awn kabuhi' niya salama-lama, iban buhiun ku siya magbalik dayn ha kamatay ha adlaw mahuli."
                            },
                            {
                                "text": "Sabab in unud ku iban dugu' ku amuna in kakaun iban iinumun di' magkahagin sampay kasaumulan."
                            },
                            {
                                "text": "Hisiyu-siyu in kumaun sin unud ku iban minum sin dugu' ku, in pikilan iban atay niya himahambuuk k\u0101ku'. Damikkiyan, in aku himahambuuk da isab kaniya."
                            },
                            {
                                "text": "In Tuhan, Ama' ku, amu in nagdaak k\u0101ku' mari. Asal siya in puunan sin kat\u0101n kabuhi'. Na, dayn ha sabab niya awn kabuhi' ku. Damikkiyan biya' da isab ha yan in hisiyu-siyu kumaun k\u0101ku', awn kabuhi' niya dayn ha sabab ku."
                            },
                            {
                                "text": "Na, aku in tantu tuud kakaun dayn ha surga'. Bukun biya' sin kakaun kiyaun sin manga kaapu'-apuan niyu yadtu. Sabab minsan sila kimaun h\u0101dtu, miyatay da sila. Sagawa' hisiyu-siyu in kumaun sin kakaun tantu tuud dayn ha surga', awn kabuhi' niya kasaumulan.\u201d"
                            },
                            {
                                "text": " Amu yan in manga hindu' hi \u012asa didtu ha lawm sin langgal ha Kapirnaum."
                            },
                            {
                                "text": "  Na, kamatauran sin manga mulid hi \u012asa nakarungug sin pagnas\u012bhat niya. Laung nila, \u201cIn hindu' niya yan mahunit agarun. Wayruun mabaya' dumungug ha yan!\u201d"
                            },
                            {
                                "text": " Sakali asal kiyatalusan hi \u012asa in piyagdubduban sin manga tau. Hangkan laung niya kanila, \u201cMaray' kimang\u012b' in atay niyu sin hindu' ku."
                            },
                            {
                                "text": "Na, maray' luba' pa in ng\u012b' sin atay niyu bang niyu kakitaan in aku amu in Anak M\u0101nusiya', magbalik pa surga' (amu in asal hulaan ku)."
                            },
                            {
                                "text": "In R\u016b sin Tuhan amuna in makarihil sin kabuhi' sabunnal. Bang baran-baran niyu hadja wayruun kabuhi' sabunnal makawa' niyu. In hindu' ku amu in makarihil kaniyu kabuhi' sabunnal sabab in yan guwa' dayn ha R\u016b sin Tuhan."
                            },
                            {
                                "text": "Sagawa',\u201d laung hi \u012asa, \u201cin kaibanan kaniyu di' magparachaya.\u201d (Hangkan hi \u012asa namung biya' ha ini sabab asal niya kiyaingatan dayn sin tagna' bang hisiyu in manga tau di' magparachaya kaniya iban bang hisiyu in tumipu kaniya ha sus\u016bngun.)"
                            },
                            {
                                "text": "Laung pa isab hi \u012asa, \u201cHangkan asal ta kamu biyaytaan sin way tau mari magad k\u0101ku' bang siya bukun dihilan baya' sin Tuhan, Ama' ku.\u201d"
                            },
                            {
                                "text": " Na, dayn ha sabab sin pamung hi \u012asa, mataud in manga mulid niya min\u012bg, iban wala' na miyagad kaniya."
                            },
                            {
                                "text": " Hangkan iyasubu hi \u012asa in hangpu' tagduwa mulid niya, laung niya, \u201cNa, biya' diin in kamu yan? Mabaya' isab kamu m\u012bg biya' kanila?\u201d"
                            },
                            {
                                "text": " In sambung hi Simun Pitrus kaniya, \u201cTuwan, hisiyu pa in kadtuan namu' dugaing dayn kaymu? Amura hindu' mu in makarihil sin kabuhi' salama-lama."
                            },
                            {
                                "text": "Magparachaya na tuud kami kaymu bihaun iban kaingatan namu' na tuud sin ikaw na in hambuuk-buuk mahasuchi naug dayn ha Tuhan.\u201d"
                            },
                            {
                                "text": " In sambung hi \u012asa, \u201cIn kamu hangpu' tagduwa nap\u012b' ku magad k\u0101ku'. Sagawa' in hambuuk kaniyu saytan.\u201d"
                            },
                            {
                                "text": "In piyag'iyan hi \u012asa hi Judas amu in anak hi Simun tau dayn ha Kiriyud. In hi Judas hambuuk sin manga hangpu' tagduwa mulid hi \u012asa, sagawa' siya in timipu kan \u012asa. "
                            }
                        ]
                    },
                    {
                        "verses": [
                            {
                                "text": "  Pag'ubus yadtu miyanaw hi \u012asa ha lawm hula' Jalil. Di' siya mabaya' madtu pa lawm hula' Yahudiya sabab biyabantuhan siya bunuun sin manga nakura' Yahudi."
                            },
                            {
                                "text": "Sakali masuuk na in Paghaylaya amu in waktu sin manga Yahudi maghanti' ha manga k\u016bbung-k\u016bbung."
                            },
                            {
                                "text": "Hangkan laung sin manga taymanghud usug hi \u012asa kaniya, \u201cSubay kaw di' dim\u012b. Subay kaw madtu pa Yahudiya ha supaya kakitaan sin manga mulid mu in hinang mu."
                            },
                            {
                                "text": "Wayruun tau magtapuk sin hinang niya bang siya mabaya' mabantug. Na, pagga kaw makahinang sin manga mu'jijat, na kadtu kaw paingata in m\u0101nusiya' kat\u0101n sin pasal mu!\u201d Na, amu yan in bichara sin manga taymanghud hi \u012asa."
                            },
                            {
                                "text": "(Minsan in manga taymanghud tuud hi \u012asa di' da magparachaya kaniya.)"
                            },
                            {
                                "text": " Laung hi \u012asa kanila, \u201cWala' pa naabut in waktu ku madtu magpakita' kanila. Bukun aku biya' kaniyu makakadtu minsan ku'nu waktu."
                            },
                            {
                                "text": "Sabab in kamu di' karugalan sin manga tau. Ampa in aku karugalan nila sabab daran ku sila biyabaytaan sin mang\u012b' in hinang nila."
                            },
                            {
                                "text": "Kadtu na kamu pa paghaylayahan. Di' pa aku madtu pa paghaylayahan, sabab wala' pa naabut in waktu ku madtu.\u201d"
                            },
                            {
                                "text": "Na, amu yan in pamung hi \u012asa ha manga taymanghud niya. Nagpab\u012bn siya na muna ha Jalil."
                            },
                            {
                                "text": "  Sakali nakataykud mayan in manga taymanghud niya, miyadtu hi \u012asa imurul pa paghaylayahan. Sagawa' tapuk kaagi in pagkadtu niya hangkan wala' nakaingat in manga tau sin yaun siya ha paghaylayahan."
                            },
                            {
                                "text": "Manjari didtu ha paghaylayahan piyaglawag hi \u012asa sin manga nakura' Yahudi. Piyangasubu nila bang hawnu hi \u012asa."
                            },
                            {
                                "text": " Mataud tau ha paghaylayahan in naghagas-hagas pasal hi \u012asa. Laung sin kaibanan, \u201cIn hi \u012asa tau marayaw.\u201d  Sagawa' laung isab sin kaibanan, \u201cBukun siya tau marayaw, sabab mangdupang sadja siya ha manga tau.\u201d"
                            },
                            {
                                "text": "Sagawa' wayruun minsan hambuuk tau in timawakkal nagpatampal namichara pasal hi \u012asa sabab mabuga' sila ha manga nakura' Yahudi."
                            },
                            {
                                "text": " Maray' mayan matunga' in paghaylaya, miyadtu hi \u012asa pa halaman sin B\u0101y sin Tuhan nanghindu' ha manga tau."
                            },
                            {
                                "text": "Na, nainu-inu tuud in manga nakura' Yahudi sin paghindu' hi \u012asa. Laung nila, \u201cDayn diin baha' nakawa' sin tau ini in ingat niya sin wala' siya minsan nakapangadji'?\u201d"
                            },
                            {
                                "text": " In sambung hi \u012asa kanila, \u201cIn panghindu' ku ini bukun dayn ha ingat ku, sagawa' dayn ha Tuhan amu in nagdaak k\u0101ku' mari."
                            },
                            {
                                "text": "Bang in tau matuyu' tuud magad ha kabayaan sin Tuhan, tantu kaingatan niya bang in panghindu' ku ini dayn ha Tuhan atawa dayn ha baran ku sadja."
                            },
                            {
                                "text": "Sabab, bang in tau manghindu' dayn ha ingat niya sadja, h\u0101ti niya in tau yan kum\u0101' sadja kalagguan pa baran niya. Sagawa' bang in tau yan matuyu' manglaggu' ha nagdaak kaniya, h\u0101ti niya in tau yan mabuntul iban bukun siya pangakkal."
                            },
                            {
                                "text": "Bin\u012bn hi Musa kaniyu in sara' daakan sin Tuhan, sagawa' minsan hambuuk kaniyu wayruun da namawgbug sin sara' yan. Na, mayta' aku in kabayaan niyu patayun?\u201d"
                            },
                            {
                                "text": " Laung sin manga tau kan \u012asa, \u201cSiyasaytan kaw tuud yan! Wayruun s\u0101n tau mabaya' mamunu' kaymu.\u201d"
                            },
                            {
                                "text": " In sambung hi \u012asa kanila, \u201cHambuuk da mu'jijat in nahinang ku ha adlaw paghali-hali iban pagpudji pa Tuhan, h\u0101ti magt\u016by na kamu nainu-inu kat\u0101n."
                            },
                            {
                                "text": "In daakan bin\u012bn kaniyu hi Musa, subay niyu islamun in manga anak niyu usug. Sagawa' in sara' yan timagna' dayn ha manga kaapu'-apuan niyu, amu in nakauna pa dayn kan Musa. Hangkan minsan adlaw paghali-hali iban pagpudji pa Tuhan mang'islam da kamu ha anak niyu usug."
                            },
                            {
                                "text": "Na, pagga kamu mang'islam ha manga anak niyu minsan adlaw paghali-hali iban pagpudji pa Tuhan ha supaya niyu maagad in sara' daakan hi Musa, na mayta' kamu dugalan k\u0101ku' sawkat na aku nagpauli' ha tau n\u0101sakit ha adlaw paghali-hali iban pagpudji pa Tuhan?"
                            },
                            {
                                "text": "Ayaw kamu magt\u016by magpikil sin in aku tau mang\u012b', sawkat na kamu wala' kiyaamuhan sin hinang ku. G\u0101m mayan pabuntula in pamikil niyu.\u201d"
                            },
                            {
                                "text": "  Na, awn manga kaibanan tau duun dayn ha Awrusalam in nagbichara pasal hi \u012asa. Laung nila, \u201cBukun ka in tau yan amu in piyaglalawag sin manga nakura' natu' Yahudi, kabayaan nila patayun?"
                            },
                            {
                                "text": "Kitaa niyu ba, yaun siya namimichara ha mayran madj\u012blis, sagawa' di' siya minsan l\u0101ngun sin manga nakura'. Maray' nakaingat na tuud in manga nakura' sin hi \u012asa amuna in Almasi, amu in kiyawakilan sin Tuhan magbaya' ha bangsa natu'."
                            },
                            {
                                "text": "Sagawa',\u201d laung sin manga tau, \u201cbang kunu' mari in Almasi wayruun makaingat bang dayn diin siya. Sagawa' in hi \u012asa ini kaingatan natu' bang dayn diin siya.\u201d"
                            },
                            {
                                "text": " Na, kiyaingatan hi \u012asa in piyagbichara nila. Hangkan, piyatanug niya in tingug niya ha sa'bu niya nanghihindu' ha halaman sin B\u0101y sin Tuhan. Laung niya, \u201cBunnal kaingatan niyu aku iban kaingatan niyu bang dayn diin aku, sa' wala' aku miyari dayn ha baya' ku sadja, sagawa' naraak aku mari sin Tuhan amu in di' magputing. Di' niyu kaingatan bang hisiyu tuud siya,"
                            },
                            {
                                "text": "sagawa' kaingatan ku siya sabab dayn didtu aku kaniya iban siya in nagdaak k\u0101ku' mari.\u201d"
                            },
                            {
                                "text": " Manjari apit nila saggawun hi \u012asa, sagawa' way minsan hambuuk in nakakaput kaniya sabab wala' pa naabut in waktu sin pagpatay kaniya."
                            },
                            {
                                "text": "Sagawa' mataud in manga tau nagparachaya kan \u012asa. Laung nila, \u201cWay na tau dugaing tagaran natu' magbaya' ha bangsa natu'. Hi \u012asa na tuud in Almasi sabab way na makaliyu sin taud sin mu'jijat nahinang hi \u012asa.\u201d"
                            },
                            {
                                "text": "  Sakali diyungug sin manga Parisi bang unu in piyaghagas-hagasan sin manga tau pasal hi \u012asa. Hangkan in manga Parisi iban sin manga nakura' kaimaman magt\u016by nagdaak manga pulis jaga madtu sumaggaw kan \u012asa."
                            },
                            {
                                "text": " Na, laung hi \u012asa ha manga tau natitipun duun, \u201cIn aku di' makalugay d\u012b kaniyu. Masuuk na aku muwi' magbalik pa nagdaak k\u0101ku' mari."
                            },
                            {
                                "text": "Lawagun niyu aku, sagawa' di' niyu aku kabaakan, sabab di' kamu makakadtu pa hulaan uwian ku.\u201d"
                            },
                            {
                                "text": " Na, nagbichara in manga nakura' Yahudi pakaniya-pakaniya, \u201cPakain baha' in kadtuan sin tau ini ha di' natu' siya kabaakan? Maray' madtu siya pa manga d\u0101ira sin bangsa Girik, amu in piyaghuhulaan sin manga pagkahi natu' hangka-bangsa, amu in napulak-palik ha kahula'-hulaan. Maray' madtu siya manghindu' ha manga bangsa Girik."
                            },
                            {
                                "text": "Laung niya, lawagun natu' siya sagawa' di' natu' siya kabaakan, iban di' kitaniyu makakadtu pa hula' kadtuan niya. Unu baha' in h\u0101tihan sin bichara niya yan?\u201d"
                            },
                            {
                                "text": "  Na, naabut mayan in adlaw umbulsatu amu in kahinapusan na sin pagjamu, timindug hi \u012asa ampa niya piyatanug in bichara niya, laung niya, \u201cHisiyu-siyu kamu in mauhaw, kari kamu k\u0101ku', painumun ta kamu."
                            },
                            {
                                "text": "Biya' na sin kiyabayta' ha lawm Kitab, \u2018Hisiyu-siyu in magparachaya k\u0101ku', awn biya' sapantun tubig tumubud way pagbugtu' dayn ha lawm atay niya, amu in makarihil kaniya kabuhi' tantu.\u2019 \u201d"
                            },
                            {
                                "text": "In piyagbichara hi \u012asa ini pasal sin R\u016b sin Tuhan, amu in tumulun pa hisiyu-siyu magparachaya kaniya. Sagawa' ha waktu yadtu in R\u016b sin Tuhan wala' pa timulun pa m\u0101nusiya', sabab wala' pa naabut in waktu sin pagpakita' sin Tuhan sin kalagguan hi \u012asa."
                            },
                            {
                                "text": "  Na, pagdungug sin manga tau mataud sin bichara hi \u012asa, laung sin kaibanan, \u201cTantu in tau ini amuna in nabi piyagtatagaran natu'!\u201d"
                            },
                            {
                                "text": " Laung isab sin kaibanan, \u201cSiya na yan in Almasi!\u201d  Sagawa' laung isab sin kaibanan, \u201cIn Almasi di' gumuwa' dayn ha Jalil!"
                            },
                            {
                                "text": "Sabab kiyabayta' ha lawm Kitab sin in Almasi hambuuk panubu' hi Sultan Daud iban hipag'anak siya ha Baytlaham, amu in kawman hulaan hi Daud.\u201d"
                            },
                            {
                                "text": "Na, nabahagi' in pikilan sin manga tau pasal hi \u012asa."
                            },
                            {
                                "text": "In kaibanan tau mabaya' sumaggaw kaniya, sagawa' way minsan hambuuk in nakakaput kaniya."
                            },
                            {
                                "text": "  Na, sakali nakabalik na in manga pulis jaga. Iyasubu sila sin manga Parisi iban sin manga nakura' kaimaman, amu agi, \u201cMayta' niyu siya wala' diy\u0101 mari?\u201d"
                            },
                            {
                                "text": " In sambung sin manga jaga, \u201cWayruun pa tau in nakapanghindu' biya' sin dayaw sin panghindu' niya!\u201d"
                            },
                            {
                                "text": " Laung sin manga Parisi ha manga jaga, \u201cSampay tuwi' kamu narupang niya da!"
                            },
                            {
                                "text": "Wayruun minsan hambuuk nakura' Yahudi atawa Parisi in magparachaya kaniya."
                            },
                            {
                                "text": "Amura sa yan in magparachaya kaniya in manga tau yan amu in awam sin sara' daakan hi Musa. Hangkan sa in sila yan piyamumurkaan sin Tuhan!\u201d"
                            },
                            {
                                "text": " Sakali namichara hi Nikudimus amu in hambuuk Parisi bakas miyadtu kan \u012asa. Laung niya,"
                            },
                            {
                                "text": "\u201cBang ha sara' natu' di' manjari in tau butangan hukuman bang siya wala' pa nasumariya iban di' pa kaingatan bang unu in sara' nalanggal niya.\u201d"
                            },
                            {
                                "text": " In sambung nila, \u201cUy! Maray' kaw isab yan tau dayn ha Jalil. Kitaa madtu pa lawm Kitab bat mu kaingatan sin wayruun tuud nabi in guwa' dayn ha Jalil.\u201d"
                            },
                            {
                                "text": " Pag'ubus yadtu, in tau kat\u0101n nag'uwi' na. "
                            }
                        ]
                    },
                    {
                        "verses": [
                            {
                                "text": "  Sagawa' in hi \u012asa miyadtu pa B\u016bd Jaytun."
                            },
                            {
                                "text": "Pagmahinaat, subu-subu pa miyadtu siya nagbalik pa halaman sin B\u0101y sin Tuhan. Na, in manga tau mataud nagtipun na isab kat\u0101n mawn kaniya. Na limingkud hi \u012asa ampa siya nanghindu' na isab ha manga tau."
                            },
                            {
                                "text": "Sakali miyawn in manga guru sin sara' agama iban manga Parisi nagd\u0101 sin hambuuk babai bakas iyabutan nagjina iban sin usug bukun halal kawin niya. Piyatindug nila in babai ha alupan sin manga tau."
                            },
                            {
                                "text": "Laung nila kan \u012asa, \u201cTuwan Guru, in babai ini mattan tuud iyabutan nagjina iban sin usug bukun halal kawin niya."
                            },
                            {
                                "text": "Ha lawm sara' daakan hi Musa in babai abutan maghinang biya' ha yan subay tiluun sin batu patayun. Na, bang ikaw, unu in hukuman hirihil natu' kaniya?\u201d"
                            },
                            {
                                "text": "Na, namung sila biya' ha yan bat nila malusut hi \u012asa ha bichara, h\u0101ti makab\u0101k sila d\u0101n hikatuntut kan \u012asa.  Sagawa' imanduk hi \u012asa ampa siya nagsulat ha lupa' iban sin tudlu' niya."
                            },
                            {
                                "text": "Sagawa' masi nam\u0101n sila nangangasubu. Na, timunga hi \u012asa ampa siya namung. Laung niya, \u201cHisiyu-siyu kaniyu in wayruun tuud dusa makajari na tumilu' batu ha babai yan.\u201d"
                            },
                            {
                                "text": "Pag'ubus imanduk siya nagbalik ampa siya nagsulat ha lupa'."
                            },
                            {
                                "text": " Pagdungug nila sin pamung hi \u012asa, nag'inut-inut sila min\u012bg hambuuk-hambuuk. Miyuna in manga tau maas ampa simunud in kat\u0101n. Na, amura hi \u012asa in nakapin duun iban sin babai masi nagtitindug."
                            },
                            {
                                "text": "Timunga hi \u012asa ampa siya namung ha babai, laung niya, \u201cInda', hawnu na in manga tau? Way na minsan hangka-tau nakapin mutang kaymu hukuman?\u201d"
                            },
                            {
                                "text": " In sambung sin babai, \u201cWay na, Tuwan.\u201d  \u201cNa, marayaw na,\u201d laung hi \u012asa, \u201cminsan in aku, di' da isab mutang kaymu sin hukuman patayun. Kadtu na kaw uwi', sagawa' ayaw na kaw maghinang magbalik sin makarusa.\u201d"
                            },
                            {
                                "text": "  Pag'ubus yadtu namichara na isab hi \u012asa nagbalik ha manga tau. Laung niya, \u201cAku in ilaw amu in makarihil kasawahan ha m\u0101nusiya'. Hisiyu-siyu in magad k\u0101ku', kasaumulan di' na siya manaw ha katigidluman sabab awn na kasawahan niya amu in makarihil kaniya sin kabuhi' tantu.\u201d"
                            },
                            {
                                "text": " Laung sin manga Parisi kaniya, \u201cIn ikaw yan magsaksi' sin baran mu. Bang in tau magsaksi' sin baran niya wayruun tau magkahagad kaniya.\u201d"
                            },
                            {
                                "text": " In sambung hi \u012asa kanila, \u201cMinsan aku magsaksi' sin baran ku, bunnal in bichara ku sabab kaingatan ku bang dayn hayn in giyuwaan ku iban kaingatan ku da isab bang harap pakain in kadtuun ku. Sagawa' in kamu di' niyu kaingatan bang dayn diin in giyuwaan ku iban bang harap pakain in kadtuun ku."
                            },
                            {
                                "text": "In kamu in panara' niyu ha tau labay dayn ha pikilan sadja sin m\u0101nusiya'. Ampa in aku di' aku manara' ha tau minsan hisiyu."
                            },
                            {
                                "text": "Malayngkan,\u201d laung hi \u012asa, \u201cbang aku in manara', mabuntul sadja in hukuman ku sabab bukun isa-isa ku in manara'. Duwa kami iban sin Ama' ku amu in nagdaak k\u0101ku' mari."
                            },
                            {
                                "text": "Biya' na sin kiyabayta' ha lawm sara' niyu, bang awn duwangka-tau sumaksi' ampa magtaayun in daawa nila, h\u0101ti niya bunnal in bichara nila."
                            },
                            {
                                "text": "Na, ha tungud sin kasabunnalan sin bichara ku, awn da isab duwa saksi', aku baran ku iban sin Ama' ku amu in nagdaak k\u0101ku' mari.\u201d"
                            },
                            {
                                "text": " Imasubu in manga Parisi kan \u012asa, amu agi, \u201cHariin in ama' mu?\u201d  Sagawa' in sambung hi \u012asa, \u201cBang niyu aku di' kaingatan tantu di' niyu isab kaingatan in Ama' ku, sabab bang niyu kaingatan bang hisiyu aku, tantu kaingatan niyu da isab bang hisiyu in Ama' ku.\u201d"
                            },
                            {
                                "text": " Na, in manga yan kiyabichara hi \u012asa ha sa'bu siya nanghihindu' didtu ha halaman sin B\u0101y sin Tuhan, masuuk ha bilik kiyabutangan sin paghuhulugan sarakka. Wayruun tau makasaggaw kaniya sabab wala' pa naabut in waktu kiyaganta' sin Tuhan pagsaggaw kaniya."
                            },
                            {
                                "text": "  Manjari biyalikan na isab hi \u012asa in bichara niya ha manga tau. Laung niya, \u201cIn aku ini s\u016bng na mag'\u012bg dayn d\u012b. Minsan biya' diin in paglawag niyu k\u0101ku', di' niyu aku kabaakan. Sampay sadja kamu mapatay di' kamu mapuas dayn ha dusa hangkan di' kamu makaurul pa kadtuan ku.\u201d"
                            },
                            {
                                "text": " Na, nag'asubu-iyasubuhi na in manga nakura' Yahudi, laung nila, \u201cUnu baha' in h\u0101tihan sin bichara niya di' kitaniyu makaurul pa kadtuan niya? Maray' siya magpatay sin baran niya!\u201d"
                            },
                            {
                                "text": " In sambung hi \u012asa kanila, \u201cIn manga kamu yan tau d\u012b ha dunya. Ampa in aku ini dayn ha surga'. In kat\u0101n pikilan niyu yan pikilan sin tau dunya, sagawa' in aku bukun biya' sin pikilan niyu."
                            },
                            {
                                "text": "Hangkan biyaytaan ta kamu sin di' kamu mapuas dayn ha dusa niyu sampay sadja kamu mapatay. Bang kamu di' magkahagad sin bayta' ku kaniyu ha pasal sin baran ku, bang hisiyu aku na, biya' na sin agi ku kaniyu sampay sadja kamu mapatay, di' da mapuas in dusa niyu.\u201d"
                            },
                            {
                                "text": " Laung nila kan \u012asa, \u201cMayta', hisiyu ba kaw tuud yan?\u201d  Laung hi \u012asa, \u201cBakas ta na kamu biyaytaan dayn sin tagna' bang hisiyu aku."
                            },
                            {
                                "text": "Mataud pa in hibichara ku pasal sin manga hinang iban addat niyu amu in mapatut ku butangan hukuman sabab amuna in kabayaan sin nagdaak k\u0101ku' mari. L\u0101gi' in kat\u0101n bayta' niya bunnal. Amura in biyayta' ku ha manga tau d\u012b ha dunya in diyungug ku dayn kaniya.\u201d"
                            },
                            {
                                "text": " Na, wala' kiyah\u0101tihan sin manga tau in piyagbichara hi \u012asa pasal sin Tuhan, Ama' niya."
                            },
                            {
                                "text": "Hangkan laung hi \u012asa kanila, \u201cBang maabut na in waktu in aku amu in Anak M\u0101nusiya', hikalansang niyu na pa usuk pagpatayan ampa in usuk yan patindugun, na duun niyu na kaingatan bang hisiyu aku. L\u0101gi' kaingatan niyu da isab sin wala' aku nagbaya'-baya' naghinang unu-unu sin baran-baran ku sadja, sagawa' amura in hindu' ku ha manga tau in daakan k\u0101ku' sin Ama' ku."
                            },
                            {
                                "text": "Taptap aku tiyatabang iban biyabawgbugan sin nagdaak k\u0101ku' mari pa dunya. Wala' niya aku piyas\u0101ran, sabab in h\u012bhinang ku sadja amuna in unu-unu na makasulut kaniya.\u201d"
                            },
                            {
                                "text": " Na, mataud in manga tau nakarungug sin pamung hi \u012asa nagparachaya na kaniya."
                            },
                            {
                                "text": "  Manjari namung hi \u012asa ha manga Yahudi amu in nagparachaya kaniya, laung niya, \u201cBang niyu kahagarun tuud in hindu' ku kaniyu, in kamu yan mattan tuud mulid ku."
                            },
                            {
                                "text": "Makaingat na kamu sin kasabunnalan tuud dayn ha Tuhan. In yan amu in makalimaya kaniyu dayn ha namamanyaga' kaniyu.\u201d"
                            },
                            {
                                "text": " In sambung sin manga Yahudi, \u201cIn kami ini panubu' hi Ibrahim. Wala' kami nabanyaga' dayn sin tagna'. Mayta' kaw imiyan malimaya kami dayn ha namamanyaga' k\u0101mu'?\u201d"
                            },
                            {
                                "text": " In sambung hi \u012asa kanila, \u201cBaytaan ta kamu sin kasabunnalan. Hisiyu-siyu in mabaya' sadja huminang sin makarusa, in siya yan mahinang banyaga' sin baya' niya huminang sin makarusa."
                            },
                            {
                                "text": "Biya' na sin kiyaingatan niyu, in banyaga' bukun lahasiya' sin tagbanyaga' kaniya. Hangkan ku'nu-ku'nu waktu mabutas sila. Sagawa' in anak iban sin ama' di' mabugtu' in pagtalianak nila."
                            },
                            {
                                "text": "Hangkan bang kamu puasun sin amu in Anak Tuhan, na tantu malimaya kamu dayn ha namamanyaga' kaniyu."
                            },
                            {
                                "text": "Kaingatan ku in kamu manga panubu' hi Ibrahim. Sagawa' mabaya' kamu mamunu' k\u0101ku' sabab di' niyu matayma' in kasabunnalan sin hindu' ku."
                            },
                            {
                                "text": "In biyayta' ku kaniyu amu in manga k\u012bta' ku didtu ha hulaan sin Ama' ku, sagawa' in kamu, in h\u012bhinang niyu in bayta' kaniyu sin ama' niyu.\u201d"
                            },
                            {
                                "text": " In sambung nila kan \u012asa, \u201cHi Ibrahim in \u012btung namu' ama'.\u201d  Sagawa' laung hi \u012asa kanila, \u201cBang kamu bunnal tuud panubu' hi Ibrahim, na subay niyu hinangun in biya' da isab sin nahinang hi Ibrahim."
                            },
                            {
                                "text": "Sagawa' dugaing siya dayn kaniyu. In kamu kabayaan niyu aku patayun sawkat ta na kamu biyaytaan sin kasabunnalan diyungug ku dayn ha Tuhan. Na, in hi Ibrahim wala' tuud nakahinang sin biya' ha yan!"
                            },
                            {
                                "text": "In hinang niyu yan biya' da tuud isab sin hinang sin ama' niyu.\u201d  \u201cUy,\u201d laung nila kan \u012asa, \u201cin Tuhan amura in hambuuk-buuk tuud Ama' sin manga kami bangsa Yahudi. Iban in kami mattan tuud manga anak niya.\u201d"
                            },
                            {
                                "text": " Laung hi \u012asa kanila, \u201cNa, bang bunnal in Tuhan Ama' niyu tuud, na lumasa kamu k\u0101ku', sabab in aku dayn ha Tuhan, hangkan yari aku d\u012b kaniyu bihaun. Bukun aku miyari dayn ha baya' sadja sin baran ku, sagawa' kiyawakilan aku sin Tuhan mari."
                            },
                            {
                                "text": "Hangkan na kamu di' makah\u0101ti sin hindu' ku sabab marugal tuud kamu ha hindu' ku."
                            },
                            {
                                "text": "In Iblis amu in ama' niyu, hangkan amu in kabayaan niya in iyaagad niyu. In siya yan asal mamumunu' dayn sin tagna'. Di' siya mabaya' sin kasabunnalan, sabab wayruun unu-unu kasabunnalan guwa' dayn kaniya. In hinang niya magputing sadja, miyamagad na ha addat niya putingan. Asal siya putingan dayn sin tagna' iban siya na in puunan sin kat\u0101n puting."
                            },
                            {
                                "text": "Ampa in aku kasabunnalan in kat\u0101n bayta' ku kaniyu, hangkan di' kamu magkahagad k\u0101ku'."
                            },
                            {
                                "text": "Hisiyu d\u012b kaniyu in makaiyan in aku taga dusa? Na pagga kamu di' makaiyan sin in aku taga dusa, na mayta' kamu di' magkahagad sin in bayta' ku kaniyu kasabunnalan?"
                            },
                            {
                                "text": "Bang in tau bunnal suku' sin Tuhan, tantu magkahagad siya sin hindu' dayn ha Tuhan. Sagawa' in kamu bukun suku' sin Tuhan, hangkan di' kamu magkahagad sin hindu' dayn kaniya.\u201d"
                            },
                            {
                                "text": "  Laung sin manga nakura' Yahudi kan \u012asa, \u201cBukun ka bunnal in agi namu' in ikaw tau Samariya bukun tuud Yahudi, iban in ikaw siyasaytan?\u201d"
                            },
                            {
                                "text": " In sambung hi \u012asa, \u201cBukun aku siyasaytan, sabab liyalaggu' ku in Ama' ku. Sagawa' in kamu biyababa' niyu aku."
                            },
                            {
                                "text": "Wala' aku naglawag kalagguan pa baran ku. Sagawa' awn da manglaggu' k\u0101ku'. Siya in manghukum ha manga tau."
                            },
                            {
                                "text": "Baytaan ta kamu sin kasabunnalan. Hisiyu-siyu in magkahagad sin hindu' ku, di' tuud siya mapatay kasaumulan.\u201d"
                            },
                            {
                                "text": " Na, laung sin manga nakura' kan \u012asa, \u201cBihaun kaingatan namu' na tuud sin in ikaw siyasaytan! In kaapu'-apuan namu' hi Ibrahim iban sin manga kanabihan yadtu miyatay na. Sagawa' laung mu hisiyu-siyu in magkahagad sin hindu' mu di' mapatay kasaumulan."
                            },
                            {
                                "text": "Mayta', ha pikil mu labi kaw makawasa dayn ha nanubu' k\u0101mu' hi Ibrahim amu in miyatay na? Iban minsan in manga kanabihan miyatay da isab. Mayta' pangannal mu hisiyu kaw?\u201d"
                            },
                            {
                                "text": " In sambung hi \u012asa, laung niya, \u201cBang sawpama in aku maglawag sadja kalagguan pa baran ku, in kalagguan yan way da p\u016bs niya. Sagawa' in manglaggu' k\u0101ku', in Ama' ku, amu in piyag'iyan niyu Tuhan niyu."
                            },
                            {
                                "text": "Sagawa' di' niyu kaingatan tuud in Tuhan. Ampa in aku kaingatan ku tuud siya. Bang aku sawpama imiyan di' ku kaingatan in Tuhan, na putingan da isab aku biya' kaniyu. Sagawa' kaingatan ku tuud in Tuhan iban iyaagad ku in kat\u0101n daakan niya."
                            },
                            {
                                "text": "In hi Ibrahim amu in nanubu' kaniyu kiy\u016bgan tuud pag'ingat niya sin dumatung da in waktu kakitaan niya aku mari pa dunya. Na, pagkita' niya sin pagkari ku kiy\u016bgan tuud siya.\u201d"
                            },
                            {
                                "text": " Laung nila kan \u012asa, \u201cBiya' diin in kakita' kaymu hi Ibrahim, sin minsan in umul mu wala' pa miyabut kay'man?\u201d"
                            },
                            {
                                "text": " \u201cBaytaan ta kamu sin kasabunnalan,\u201d laung hi \u012asa, \u201cHa wala' pa naawn hi Ibrahim, in aku asal awn na.\u201d"
                            },
                            {
                                "text": " Pag'ubus hi \u012asa nagbichara, kimawa' batu in manga tau hipanilu' kaniya, sagawa' timapuk hi \u012asa. Pag'ubus ampa siya gimuwa' dayn ha halaman sin B\u0101y sin Tuhan. "
                            }
                        ]
                    },
                    {
                        "verses": [
                            {
                                "text": "  Manjari ha sa'bu hi \u012asa nagpapanaw, k\u012bta' niya in hambuuk usug buta kariasali."
                            },
                            {
                                "text": "Sakali pagkita' sin manga mulid hi \u012asa ha tau buta, iyasubu nila hi \u012asa, laung nila, \u201cTuwan, unu in sabab hangkan in tau yan piyag'anak asal buta? Sabab ka sin dusa niya atawa dusa sin manga maas niya?\u201d"
                            },
                            {
                                "text": " In sambung hi \u012asa, laung niya, \u201cNabuta siya bukun pasal sin dusa niya atawa dusa sin maas niya, sagawa' in sabab hangkan in siya yan buta ha supaya mapanyata' duun kaniya in kawasa sin Tuhan (bang siya karihilan na pangita')."
                            },
                            {
                                "text": "B\u0101b\u0101 kitaniyu buhi' pa, subay natu' hinangun in daakan sin Tuhan, amu in nagdaak k\u0101ku' mari. Bang maabut na in waktu natu' matay, di' na kitaniyu makahinang."
                            },
                            {
                                "text": "Ha salugay ku d\u012b ha dunya, aku in ilaw amu in dumihil kasawahan pa pikilan sin m\u0101nusiya' kat\u0101n.\u201d"
                            },
                            {
                                "text": " Pag'ubus hi \u012asa namichara, limura' siya pa lupa' ampa niya liyamugay in lura' iban lupa' h\u012bnang pisak. Pag'ubus ampa niya piyahid pa mata sin tau buta."
                            },
                            {
                                "text": "Ampa niya \u012byan in tau buta, laung niya, \u201cKadtu kaw pama'mus pa tubig Siluwam.\u201d (In h\u0101ti sin Siluwam Pagpar\u0101han.) Na, miyadtu na in tau buta nama'mus. Pagbalik niya mawn makakita' na siya."
                            },
                            {
                                "text": " Sakali pagkita' kaniya sin manga pangdaig b\u0101y niya iban sin manga tau nakakita' kaniya magpangayu' sarakka, laung nila, \u201cBukun ka in tau ini amu in naglilingkud magpangayu' sarakka?\u201d"
                            },
                            {
                                "text": " Laung sin kaibanan, \u201cSiya na sa yan.\u201d Sagawa' laung isab sin kaibanan, \u201cBukun s\u0101n, sa' hangka-dagbus sadja sila.\u201d  Simambung in tau buta, laung niya, \u201cAku na sa ini in tau bakas buta.\u201d"
                            },
                            {
                                "text": " Na, iyasubu siya sin manga tau, laung nila, \u201cMayta' kaw makakita' na bihaun?\u201d"
                            },
                            {
                                "text": " In sambung niya, laung niya, \u201cIn tau amu in pagng\u0101nan \u012asa in nagpauli' sin mata ku. H\u012bnang niya pisak in lupa' ampa niya piyahid pa mata ku. Pag'ubus ampa niya aku piyakadtu mama'mus pa tubig Siluwam. Na, miyadtu na aku nama'mus. Na, pag'ubus ku nama'mus makakita' na aku.\u201d"
                            },
                            {
                                "text": " Imasubu in manga tau, laung nila, \u201cHariin na siya?\u201d  In sambung niya, \u201cInday, di' ku kaingatan.\u201d"
                            },
                            {
                                "text": "  Manjari diy\u0101 sin manga tau madtu pa manga Parisi in tau bakas buta."
                            },
                            {
                                "text": "In adlaw h\u012bnang hi \u012asa pisak in lupa' kimugdan adlaw Sabtu', amu in adlaw paghali-hali iban pagpudji pa Tuhan."
                            },
                            {
                                "text": "Na, iyasubu na isab sin manga Parisi in tau bakas buta bang mayta' siya makakita' na. Laung niya kanila, \u201cBiyutangan niya pisak in mata ku. Sakali nakakita' na aku pag'ubus ku piya'musan.\u201d"
                            },
                            {
                                "text": " Laung sin kaibanan Parisi, \u201cIn tau yan bukun diyaak sin Tuhan, sabab wala' niya iyagad in sara' pasal sin adlaw paghali-hali iban pagpudji pa Tuhan.\u201d  Sagawa' laung isab sin kaibanan, \u201cBang in tau yan baldusa biya' diin in kahinang niya sin hinang mu'jijat biya' ha yan?\u201d Na, nabahagi' nagduwa in pikilan sin manga tau pasal hi \u012asa."
                            },
                            {
                                "text": " Hangkan iyasubu na isab nagbalik sin manga Parisi in tau bakas buta. Laung nila, \u201cIn agi mu in tau yadtu amu in nagpauli' kaymu. Na, bang ha pikilan mu hisiyu in tau yadtu?\u201d  \u201cHambuuk siya nabi,\u201d in sambung sin tau bakas buta."
                            },
                            {
                                "text": " Na, in manga nakura' Yahudi di' makakahagad sin in tau yaun bakas buta, h\u0101ti nakakita' na. Hangkan piyakawa' nila in ina'-ama' niya ampa nila iyasubu."
                            },
                            {
                                "text": "Laung nila ha ina'-ama' sin tau bakas buta, \u201cAnak niyu ka in tau ini amu in piyag'iyan asal buta dayn ha kapag'anak kaniya? Na, mayta' siya makakita' na bihaun?\u201d"
                            },
                            {
                                "text": " In sambung sin ina'-ama' niya, \u201cHuun, in siya yan anak namu'. Asal siya buta dayn ha kapag'anak kaniya."
                            },
                            {
                                "text": "Sagawa' di' namu' kaingatan bang mayta' siya makakita' na bihaun iban di' namu' da isab kaingatan bang hisiyu in nakarihil pangita' kaniya. Asubuha niyu na in baran niya. Maingat na sa siya yan mamayta' sabab maumul na siya!\u201d"
                            },
                            {
                                "text": "Hangkan namung biya' h\u0101dtu in ina'-ama' niya sabab miyuga' sila ha manga nakura' Yahudi. Miyuga' sila sabab kiyapag'isunan sin manga nakura' sin hisiyu-siyu in imiyan sin hi \u012asa amuna in Almasi, na di' na siya palamurun ha lawm langgal nila."
                            },
                            {
                                "text": "Hangkan laung sin ina'-ama' niya ha manga nakura', \u201cAsubuha niyu na in baran niya sabab maumul na da siya!\u201d"
                            },
                            {
                                "text": " Na, piyatawag nagbalik sin manga nakura' in tau bakas buta ampa nila \u012byan, laung nila, \u201cSapa kaw pa Tuhan sin kasabunnalan in bayta' mu! Kaingatan namu' sin in tau nagpauli' kaymu hambuuk baldusa.\u201d"
                            },
                            {
                                "text": " In sambung sin tau bakas buta, \u201cDi' ku kaingatan bang siya baldusa iban bukun. Amura in kaingatan ku bakas aku buta, sagawa' bihaun makakita' na aku.\u201d"
                            },
                            {
                                "text": " Imasubu na isab in manga nakura', laung nila, \u201cUnu in h\u012bnang niya kaymu? Iyunu niya in mata mu hangkan kaw makakita' na bihaun?\u201d"
                            },
                            {
                                "text": " \u201cBakas ta na kamu biyaytaan,\u201d laung sin tau bakas buta, \u201csagawa' di' niyu da dungugun in bichara ku. Iban mayta' nam\u0101n kamu mabaya' hum\u0101ti magbalik? Maray' isab mabaya' kamu magguru kan \u012asa.\u201d"
                            },
                            {
                                "text": " Sakali piyam\u016bngm\u016bngan siya sin manga nakura', amu agi kaniya, \u201cIkaw sa yan in mulid sin tau yan, ampa in kami ini mulid hi Musa."
                            },
                            {
                                "text": "Kaingatan namu' in Tuhan bakas nagparman kan Musa. Ampa in tau yan di' namu' minsan kaingatan bang dayn diin siya!\u201d"
                            },
                            {
                                "text": " Na, laung sin tau bakas buta, \u201cAy kaw naa, makainu-inu kamu yan! In tau yan amu in nakapauli' sin mata ku, h\u0101ti di' niyu kaingatan bang dayn diin siya!"
                            },
                            {
                                "text": "Asal natu' kaingatan sin in tau baldusa di' dungugun sin Tuhan in unu-unu pangayuun niya. Ampa in tau nagmamabuga' iban miyamagad sin kabayaan sin Tuhan, dungugun sin Tuhan in unu-unu pangayuun niya."
                            },
                            {
                                "text": "Dayn sin tagna' kapaawn sin dunya ini, wayruun pa tau in nakarihil pangita' ha tau buta kariasali."
                            },
                            {
                                "text": "Na, bang in tau yan bukun diyaak sin Tuhan, tantu di' siya makahinang unu-unu biya' ha yan.\u201d"
                            },
                            {
                                "text": " Na, diyugalan in manga nakura' ha tau bakas buta. Laung nila kaniya, \u201cMayta', hisiyu kaw in manghindu' k\u0101mu' biya' ha yan? In ikaw yan dayn ha kapag'anak kaymu asal kaw baldusa na. H\u0101ti manghindu' kaw k\u0101mu'?\u201d Na, saruun-duun diy\u016by sin manga nakura' in tau bakas buta pa guwa' sin langgal."
                            },
                            {
                                "text": "  Sakali pagdungug hi \u012asa sin diy\u016by sin manga nakura' in tau bakas buta, magt\u016by niya liyawag in tau bakas buta. Kiyabaakan niya mayan, iyasubu niya, laung niya, \u201cMagparachaya ka kaw ha Anak M\u0101nusiya'?\u201d"
                            },
                            {
                                "text": " In sambung sin tau bakas buta, laung niya, \u201cTuwan, baytai aku bang hisiyu siya, ha supaya aku makapagparachaya kaniya!\u201d"
                            },
                            {
                                "text": " Laung hi \u012asa kaniya, \u201cBakas mu na siya k\u012bta' iban siya na in diyar\u0101 mu nagbichara bihaun.\u201d"
                            },
                            {
                                "text": " Laung sin tau bakas buta, \u201cPanghu' ku, magparachaya na aku kaymu.\u201d Sarta' simujud na siya ha alupan hi \u012asa."
                            },
                            {
                                "text": " Laung hi \u012asa, \u201cIn pagkari ku pa dunya amu in makapanyata' sin mattan kah\u0101lan sin manga m\u0101nusiya'. In manga tau amu in biya' sapantun buta sabab di' nila kaingatan in kasabunnalan pasal Tuhan, karihilan na pangita', sagawa' in manga tau amu in pangannal nila kaingatan nila in kasabunnalan pasal Tuhan, na mabiya' na sila sapantun buta di' makakita'.\u201d"
                            },
                            {
                                "text": " Sagawa' laung sin kaibanan Parisi amu in duun nakarungug sin bichara niya, \u201cBiya' kaw nagpaandig sin in kami ini buta. Na, makakita' sa kami ini.\u201d"
                            },
                            {
                                "text": " In sambung hi \u012asa kanila, \u201cBang kamu mattan tuud buta, h\u0101ti niya wayruun tuud pangh\u0101ti niyu sin kasabunnalan, na di' kamu maitung nakarusa. Sagawa' pagga kamu imiyan sin makakita' kamu, h\u0101ti niya kiyaiingatan niyu in kasabunnalan, na in kamu yan tantu nakarusa, sabab di' kamu magkahagad sin kasabunnalan.\u201d "
                            }
                        ]
                    },
                    {
                        "verses": [
                            {
                                "text": "  \u201cBunnal in bichara ku ini kaniyu,\u201d laung hi \u012asa, \u201cbang in tau di' sum\u016bd dayn ha lawang pa lawm sin lugal pagbubutangan ha manga bili-bili, sagawa' dum\u0101g siya ha labayan dugaing, na in tau yan sugarul iban manglalangpas."
                            },
                            {
                                "text": "Sagawa' bang in tau sum\u016bd dayn ha lawang, in siya yan amu in mag'iipat ha manga bili-bili."
                            },
                            {
                                "text": "Ukaban siya sin tau tunggu' lawang. Kakil\u0101han sin manga bili-bili in tingug niya. Tawagun niya in manga bili-bili suku' niya, ng\u0101nan dayn ha hambuuk pa hambuuk ampa niya d\u0101hun gumuwa' in manga bili-bili."
                            },
                            {
                                "text": "Duun mayan ha guwa' in kat\u0101n bili-bili niya, muna siya dayn kanila, ampa in manga bili-bili murul kaniya, karna' kakil\u0101han sin manga bili-bili in tingug niya."
                            },
                            {
                                "text": "Di' in manga bili-bili magad ha tau dugaing. G\u0101m mayan maguy sila bang awn tau dugaing dum\u0101 kanila, sabab di' nila kakil\u0101han in tingug niya.\u201d"
                            },
                            {
                                "text": " Amu yan in isturi diyalil hi \u012asa, sagawa' wala' kiyah\u0101tihan sin manga tau in maana niya."
                            },
                            {
                                "text": "  Hangkan namichara na isab nagbalik hi \u012asa ha supaya kah\u0101tihan sin manga tau in isturi diyalil niya. Laung niya, \u201cBaytaan ta kamu sin kasabunnalan. In aku amuna in biya' ib\u0101rat lawang s\u016bran iban guwaan sin manga bili-bili."
                            },
                            {
                                "text": "Hisiyu-siyu in manga miyuna mari dayn k\u0101ku', in sila yan biya' ib\u0101rat sugarul iban manglalangpas. Sagawa' in manga tau suku' ku wala' nag'asip sin hindu' nila."
                            },
                            {
                                "text": "Aku in biya' ib\u0101rat lawang. Hisiyu-siyu in sum\u016bd labay dayn k\u0101ku' malappas siya. Luhaya na siya, l\u0101gi' makabaak na siya sin hikarayaw kaniya."
                            },
                            {
                                "text": "In tau sugarul wayruun dugaing maksud niya dayn sin manakaw, m\u0101munu' iban magpakang\u012b' unu-unu na. Sagawa' in aku, in maksud ku miyari, ha supaya dumihil ha manga m\u0101nusiya' sin kabuhi' tantu, amu in ballabi-labihan in kasannyangan."
                            },
                            {
                                "text": " \u201cAku in biya' ib\u0101rat mag'iipat bili-bili. \u012aipat ku tuud marayaw in manga suku' ku, amu in biya' sapantun manga bili-bili. Hililla' ku in dugu' nyawa ku ha pasalan sin manga tau suku' ku."
                            },
                            {
                                "text": "Sagawa' in tau, amu in giyadjihan sadja magjaga ha manga bili-bili, di' da magparuli tuud ha manga bili-bili, sabab bukun da siya in mag'iipat iban tagdapu sin manga bili-bili. Bang siya makakita' iru' talun harap mawn pa manga bili-bili, magt\u016by siya maguy. Hib\u012bn niya in manga bili-bili. Na, in manga bili-bili sakmitun, iban masilahag na, apasun sin iru' talun."
                            },
                            {
                                "text": "Hangkan maguy in tau giyadjihan sabab in siya giyadjihan sadja magjaga ha manga bili-bili, iban wayruun lasa niya ha manga bili-bili."
                            },
                            {
                                "text": " \u201cAku ini in biya' ib\u0101rat mag'iipat ha manga bili-bili iban marayaw tuud in pag'ipat ku kanila. Mag'\u012bngati tuud kami marayaw iban sin Ama' ku. Damikkiyan, in aku iban sin manga bili-bili ku mag'\u012bngati tuud isab marayaw. Iban in aku ini lilla' matay pasalan sin manga bili-bili ku."
                            },
                            {
                                "text": " \u201cAku ini in biya' ib\u0101rat mag'iipat ha manga bili-bili iban marayaw tuud in pag'ipat ku kanila. Mag'\u012bngati tuud kami marayaw iban sin Ama' ku. Damikkiyan, in aku iban sin manga bili-bili ku mag'\u012bngati tuud isab marayaw. Iban in aku ini lilla' matay pasalan sin manga bili-bili ku."
                            },
                            {
                                "text": "Awn pa isab manga bili-bili ku dugaing. Suku' ku da isab sila, sagawa' in sila dayn ha baanan dugaing. Subay ku da isab sila d\u0101hun. Kahagarun nila in hindu' ku. Mahambuuk na sila iban sin manga kat\u0101n suku' ku iban aku hambuuk-buuk in mag'ipat kanila."
                            },
                            {
                                "text": " \u201cKalasahan tuud aku sin Ama' ku sabab hililla' ku in dugu'-nyawa ku ha supaya maagad in maksud niya mapatay aku iban mabuhi' aku magb\u012bng."
                            },
                            {
                                "text": "Wayruun tau minsan hisiyu in tagakawasa mamatay k\u0101ku', sabab aku in makapagbaya' bang aku mapatay atawa di'. Dayn ha kabayaan ku hililla' in dugu'-nyawa ku. Awn kawasa ku mugtu' sin napas ku, iban awn da isab kawasa ku mamuhi' magbalik ha baran ku. Amu yan in daakan hipahinang k\u0101ku' sin Ama' ku.\u201d"
                            },
                            {
                                "text": " Na, pagdungug sin manga nakura' Yahudi sin pamung hi \u012asa, nabahagi' na isab nagbalik in pikilan nila pasal hi \u012asa."
                            },
                            {
                                "text": "Laung sin kamatauran kanila, \u201cSiyasaytan in tau yan! Kiyakangug siya! Mayta' kamu dumungug kaniya?\u201d"
                            },
                            {
                                "text": " Sagawa' laung isab sin kaibanan, \u201cBang in tau yan siyasaytan di' makabichara biya' ha yan, iban in tau siyasaytan di' makapauli' ha tau buta!\u201d"
                            },
                            {
                                "text": "  Na, manjari naabut na in waktu pagjamu ha Awrusalam amu in pagng\u0101nan Pagsuchi sin B\u0101y sin Tuhan. Nakasa'bu ha timpu mahaggut."
                            },
                            {
                                "text": "Sakali duun hi \u012asa nagpapanaw ha balkun sin B\u0101y sin Tuhan, amu in pagng\u0101nan Balkun hi Sultan Sulayman."
                            },
                            {
                                "text": "Manjari, piyaglibutan hi \u012asa sin manga nakura' Yahudi. Laung nila kan \u012asa, \u201cMaunu pa in lugay namu' tumagad ampa mu kami baytaan bang hisiyu kaw tuud? Baytai na kami bihaun sin tuman bang ikaw na tuud in Almasi.\u201d"
                            },
                            {
                                "text": " In sambung hi \u012asa kanila, \u201cBakas ta na kamu biyaytaan, sa' di' da kamu magkahagad k\u0101ku'. K\u012bta' niyu na sin in manga hinang nahinang ku dayn ha kawasa sin Tuhan. Na, in yan amuna in magpakita' kaniyu bang hisiyu tuud aku."
                            },
                            {
                                "text": "Sagawa' di' da kamu magkahagad k\u0101ku', sabab in kamu yan bukun suku' ku."
                            },
                            {
                                "text": "In manga tau suku' ku, amu in ib\u0101rat bili-bili \u012bipat ku, magkahagad sin hindu' ku. Kaingatan ku sila iban magad sila k\u0101ku'."
                            },
                            {
                                "text": "Dihilan ku sila kabuhi' salama-lama ha lawm ukum-milik sin Tuhan. Di' sila mabutas dayn ha Tuhan kasaumulan. Wayruun makasakmit kanila dayn ha lawm ukuman ku."
                            },
                            {
                                "text": "Sabab in sila kiyasuku' k\u0101ku' sin Tuhan Ama' ku. Ampa in Ama' ku makawasa dayn ha kat\u0101n. Wayruun makasakmit kanila dayn ha lawm ukuman niya."
                            },
                            {
                                "text": "In aku iban sin Ama' ku nahahambuuk.\u201d"
                            },
                            {
                                "text": " Na, pagdungug sin manga nakura' sin pamung hi \u012asa, miy\u016bt na isab sila batu nagbalik hipanilu' kan \u012asa."
                            },
                            {
                                "text": "Laung hi \u012asa kanila, \u201cMataud hinang marayaw in k\u012bta' niyu nahinang ku. In manga yan daakan sin Tuhan piyahinang k\u0101ku'. Na, unu dayn ha manga nahinang ku yan in kiyarugalan niyu, hangkan niyu aku batuhun?\u201d"
                            },
                            {
                                "text": " In sambung nila kan \u012asa, \u201cBukun kami mamatu kaymu sabab sin unu-unu na nahinang mu marayaw, sagawa' hangkan namu' kaw batuhun, sabab namung kaw pangkal pa Tuhan! In ikaw yan m\u0101nusiya' da, h\u0101ti imiyan kaw, ikaw in Tuhan!\u201d"
                            },
                            {
                                "text": " In sambung hi \u012asa kanila, \u201cKiyasulat ha lawm Kitab niyu in pamung sin Tuhan ha manga m\u0101nusiya', amu agi, \u2018In kamu yan manga Tuhan!\u2019"
                            },
                            {
                                "text": "Na, kiyaiingatan natu' sin di' kapindahan kasaumulan in unu-unu kiyasulat ha lawm Kitab. Na, in manga tau yadtu, amu in kiyapanaugan sin Parman, manga tuhan in pagtawag sin Tuhan kanila."
                            },
                            {
                                "text": "Na, in h\u0101ti niya minsan in aku, mat\u016bp da isab tawagun Anak sin Tuhan, sabab in aku kiyand\u012b iban kiyawakilan sin Tuhan, Ama' ku, mari pa dunya. Na, pagga biya' ha yan, mayta' kamu imiyan sin in aku namung pangkal pa Tuhan, sawkat na aku imiyan Anak aku sin Tuhan?"
                            },
                            {
                                "text": "Bang sawpama in hinang ku ini di' magkugdan iban sin hinang sin Tuhan, Ama' ku, na, ayaw kamu magparachaya k\u0101ku'."
                            },
                            {
                                "text": "Sagawa' bang magkugdan in hinang namu', minsan kamu di' na magparachaya sin bichara ku, bang mayan magparachaya kamu ha manga nahinang ku, ha supaya mattan kaingatan niyu na tuud sin in aku iban sin Tuhan, Ama' ku, nahahambuuk tuud.\u201d"
                            },
                            {
                                "text": " Sakali ambaya' nila na isab saggawun hi \u012asa pasal sin pamung niya, sagawa' nakapaklus hi \u012asa dayn kanila."
                            },
                            {
                                "text": " Manjari, miyadtu hi \u012asa nagbalik pa hansipak sin Suba' Jurdan, amu in bakas piyagliguan hi Yahiya ha manga tau. Duun siya himanti'."
                            },
                            {
                                "text": "Mataud tau in miyawn kaniya. Laung sin manga tau, \u201cIn hi Yahiya wala' nakahinang sin manga mu'jijat, sagawa' in kat\u0101n bichara niya pasal hi \u012asa bunnal.\u201d"
                            },
                            {
                                "text": "Na, mataud tau duun in nagparachaya kan \u012asa. "
                            }
                        ]
                    },
                    {
                        "verses": [
                            {
                                "text": "  Manjari awn hambuuk tau n\u0101sakit, in ng\u0101n niya hi Lasarus. Duun siya naghuhula' ha d\u0101ira Bitani, amu in piyaghuhulaan da isab sin duwa taymanghud niya babai, hi Mariyam kay Marta."
                            },
                            {
                                "text": "In hi Mariyam ini amuna in babai imasag lana mahamut pa siki hi Panghu' \u012asa ampa niya tiyarapuhan sin buhuk niya. Na, pagga n\u0101sakit hi Lasarus,"
                            },
                            {
                                "text": "nagpar\u0101 lapal in duwa magtaymanghud babai madtu kan \u012asa, amu agi, \u201cPanghu', in bagay mu amu in kalasahan mu n\u0101sakit.\u201d"
                            },
                            {
                                "text": " Na, pag'ingat hi \u012asa sin paraak kaniya, laung niya, \u201cBukun n\u0101sakit hi Lasarus ha supaya siya mapatay, sagawa' ha supaya matanyag in kusug sin kawasa sin Tuhan, iban amu isab yan in makarihil kabantugan ha amu in Anak Tuhan.\u201d"
                            },
                            {
                                "text": " Malasa hi \u012asa ha t\u016b magtaymanghud, hi Marta, hi Mariyam iban hi Lasarus."
                            },
                            {
                                "text": "Sagawa' pag'ingat niya sin n\u0101sakit hi Lasarus, wala' siya magt\u016by miyadtu. Timagad pa siya duwa adlaw duun ha kiyaruruunan niya."
                            },
                            {
                                "text": " Sakali nakalabay mayan in duwa adlaw, laung hi \u012asa ha manga mulid niya, \u201cMadtu kitaniyu magbalik pa Yahudiya.\u201d"
                            },
                            {
                                "text": " Laung sin manga mulid niya kaniya, \u201cTuwan Guru, sin ka'nu-ka'nu yaun ambaya' kaw patayun tiluun sin batu kaagi sin manga nakura' Yahudi. Na, h\u0101ti, mabaya' pa kaw magbalik madtu?\u201d"
                            },
                            {
                                "text": " In sambung hi \u012asa, laung niya, \u201cAyaw kamu mabuga'. Ha lawm sin hangka-adlaw, hangpu' tagduwa kaj\u0101m masawa in hula'. Bang kitaniyu manaw ha waktu masawa pa in hula', di' kitaniyu makarugtul pa unu-unu kamulahan, sabab k\u012bkita' taniyu in panawan taniyu."
                            },
                            {
                                "text": "Sagawa' bang kitaniyu manaw ha waktu tigidlum na in hula', makarugtul sadja kitaniyu pa kamulahan, sabab di' taniyu kakitaan in panawan taniyu.\u201d"
                            },
                            {
                                "text": " Pag'ubus hi \u012asa namichara biya' h\u0101dtu, giyanapan niya pa in bichara niya, laung niya, \u201cIn bagay natu' hi Lasarus nakat\u016bg na, sagawa' madtu aku batiun ku siya.\u201d"
                            },
                            {
                                "text": " Laung sin manga mulid niya, \u201cPanghu', bang siya nakat\u016bg, in h\u0101ti niya dumayaw na siya.\u201d"
                            },
                            {
                                "text": " In h\u0101tihan sin bichara hi \u012asa, in hi Lasarus miyatay na, sagawa' in pangh\u0101ti sin manga mulid niya, in hi Lasarus nakat\u016bg na."
                            },
                            {
                                "text": " Hangkan biyuntulan na sila hi \u012asa, laung niya, \u201cIn hi Lasarus miyatay na."
                            },
                            {
                                "text": "Sagawa' ha sabab niyu, makuyag aku sin wala' aku didtu ha sa'bu niya n\u0101sakit. Karna' dayn ha pasal sin hinangun ku ini, in kamu magparachaya na tuud k\u0101ku'. S\u016bng na, madtu na kitaniyu kan Lasarus.\u201d"
                            },
                            {
                                "text": " Sakali namichara hi Tumas, amu in diyanglayan Kambal. Laung niya ha manga pagkahi niya mulid hi \u012asa, \u201cS\u016bng na kitaniyu magad ha Panghu', ha supaya kitaniyu makaunung matay kaniya!\u201d"
                            },
                            {
                                "text": "  Na, pagdatung hinda \u012asa pa Bitani, kiyabaytaan siya sin awn na upat adlaw limabay in kapagkubul kan Lasarus."
                            },
                            {
                                "text": "Pagga in Bitani masuuk da pa Awrusalam, awn da manga t\u016b batu in layu',"
                            },
                            {
                                "text": "mataud manga Yahudi in limuruk mawn kan Marta iban hi Mariyam, magparayaw sin atay nila pasal sin kamatay sin taymanghud nila hi Lasarus."
                            },
                            {
                                "text": " Pagdungug hi Marta sin magdaratung na hi \u012asa mawn, magt\u016by siya miyadtu miy\u0101k kan \u012asa, sagawa' hi Mariyam wala' min\u012bg dayn ha lawm b\u0101y."
                            },
                            {
                                "text": " Na, nagb\u0101k m\u0101n hi Marta kay \u012asa, laung hi Marta kan \u012asa, \u201cPanghu', bang kaw bakas d\u012b, in taymanghud natu' di' matay!"
                            },
                            {
                                "text": "Sagawa' kaingatan ku minsan bihaun hir\u016bl sin Tuhan kaymu in unu-unu pangayuun mu kaniya.\u201d"
                            },
                            {
                                "text": " Laung hi \u012asa kaniya, \u201cIn taymanghud mu mabuhi' da magbalik.\u201d"
                            },
                            {
                                "text": " In sambung hi Marta kan \u012asa, \u201cKaingatan ku sin mabuhi' da siya magbalik ha adlaw mahuli.\u201d"
                            },
                            {
                                "text": " Laung hi \u012asa kaniya, \u201cAku in makabuhi' magbalik ha manga patay iban aku in puunan sin kabuhi'. Hisiyu-siyu in magparachaya k\u0101ku' mabuhi' siya, minsan siya miyamatay na."
                            },
                            {
                                "text": "Iban hisiyu-siyu in buhi' ampa magparachaya k\u0101ku', di' tuud siya mapatay. Magparachaya ka kaw sin bichara ku yan?\u201d"
                            },
                            {
                                "text": " In sambung hi Marta, \u201cHuun, Panghu', magparachaya tuud aku sin ikaw na in Almasi, amu in Anak Tuhan, iban amu in kiyawakilan sin Tuhan mari pa dunya.\u201d "
                            },
                            {
                                "text": "  Na, pag'ubus hi Marta namichara, miyadtu siya nagbalik pa b\u0101y ampa niya hiyagas-hagasan hi Mariyam, laung niya, \u201cYari na in Tuwan Guru. Nangasubu siya bang hawnu kaw.\u201d"
                            },
                            {
                                "text": "Pagdungug hi Mariyam, nagt\u016by siya nag'\u016bs-'\u016bs gimuwa' miy\u0101k madtu kan \u012asa."
                            },
                            {
                                "text": "Na, in hi \u012asa wala' pa nakasampay mawn pa lawm sin kawman. Masi pa siya didtu ha lugal piyagb\u0101kan nila kay Marta."
                            },
                            {
                                "text": "Na, in manga luruk Yahudi duun ha b\u0101y, amu in nagpaparayaw sin atay hi Mariyam. Pagkita' nila sin timindug hi Mariyam ampa nag'\u016bs-'\u016bs gimuwa' dayn ha b\u0101y, imurul sila, sabab in pangannal nila madtu hi Mariyam pa kubul sin taymanghud niya magtangis."
                            },
                            {
                                "text": " Sagawa' harap hi Mariyam madtu kan \u012asa. Na, pagkita' niya na mayan kan \u012asa, magt\u016by siya simujud pa alupan hi \u012asa ampa siya namung, laung niya, \u201cPanghu', bang kaw bakas d\u012b, di' matay in taymanghud natu'.\u201d"
                            },
                            {
                                "text": " Na, pagkita' hi \u012asa kan Mariyam nagtatangis iban sin manga tau luruk timatangis da isab, nabagbag in lawm atay niya, iban landu' siya nasusa."
                            },
                            {
                                "text": "Nangasubu hi \u012asa, laung niya, \u201cHariin niyu siya kiyubul?\u201d  Laung nila, \u201cKari kaw kita', Panghu'!\u201d"
                            },
                            {
                                "text": " Tim\u016b' in luha' hi \u012asa."
                            },
                            {
                                "text": "Na, laung sin manga tau, \u201cKitaa niyu ba in lasa niya kan Lasarus.\u201d"
                            },
                            {
                                "text": " Sagawa' laung isab sin kaibanan, \u201cBang siya malasa, mayta' niya wala' piyauli' in sakit hi Lasarus supaya siya di' matay? Pagga in tau dugaing minsan tau buta kiyaulian niya.\u201d"
                            },
                            {
                                "text": "  Na, nabagbag nagbalik in lawm atay hi \u012asa, sarta' miyadtu na siya pa kubul hi Lasarus. In kubul hi Lasarus, biya' lupa sungab batu, tiyatambulan sin batu dakula'."
                            },
                            {
                                "text": "Pagdatung nila pa kubul, laung hi \u012asa, \u201c\u012agi niyu in batu tambul sin kubul.\u201d  Sagawa' laung hi Marta, amu in taymanghud sin miyatay, \u201cPanghu', mabahu' na s\u0101n, sabab awn na upat adlaw in lugay niya kiyubul.\u201d"
                            },
                            {
                                "text": " Laung hi \u012asa kaniya, \u201cBakas ta na kaw biyaytaan, bang kaw magparachaya, kakitaan mu bang biya' diin in kusug sin kawasa sin Tuhan.\u201d"
                            },
                            {
                                "text": " Na, in\u012bgan nila na in batu tambul sin lawang kubul, sarta' himangad hi \u012asa ampa siya namichara, laung niya, \u201c\u016a, Ama', magsarang-sukul tuud aku kaymu sin diy\u016bl mu k\u0101ku' in piyangayu' ku kaymu."
                            },
                            {
                                "text": "Kaingatan ku sin hir\u016bl mu sadja k\u0101ku' in unu-unu pangayuun ku kaymu. Sagawa' hiparungug ku ha manga tau ini in bichara ku kaymu ha supaya sila magparachaya sin ikaw tuud in nagdaak k\u0101ku' mari.\u201d"
                            },
                            {
                                "text": " Pag'ubus ampa siya timawag matanug kan Lasarus. Laung niya, \u201cLasarus, kari na kaw guwa'!\u201d"
                            },
                            {
                                "text": "Sakali gimuwa' na hi Lasarus dayn ha lawm kubul. In baran niya masi pa napuputus sin saput sampay pa siki-lima iban bayhu' niya.  Laung hi \u012asa, \u201c\u012agi niyu na in saput niya bat siya makauwi' na.\u201d"
                            },
                            {
                                "text": "   Na, dayn didtu mataud Yahudi amu in nangluruk mawn kan Mariyam in nagparachaya kan \u012asa, sabab kiyakitaan nila tuud in nahinang hi \u012asa."
                            },
                            {
                                "text": "Sagawa' in kaibanan tau miyadtu pa manga Parisi nagsumbung pasal sin nahinang hi \u012asa."
                            },
                            {
                                "text": "Na, hangkan magt\u016by piyapagtipun sin manga nakura' kaimaman iban sin manga Parisi in manga kunsiyal sin agama Yahudi, amu in magpapanaw sin sara' sin agama Yahudi.  Nap\u016bn mayan sila, laung nila, \u201cUnuhun natu' na in tau yan, sabab mataud na tuud mu'jijat nahinang niya!"
                            },
                            {
                                "text": "Bang natu' siya pas\u0101ran maghinang sin hinang niya yan, in tau kat\u0101n magkahagad na kaniya. Na, dayn ha pasal yan, mulahun sin parinta sin hula' R\u016bm in B\u0101y natu' Mahasuchi sampay pa bangsa natu'!\u201d"
                            },
                            {
                                "text": " Sakali namichara in hambuuk duun kanila amu in pagng\u0101nan Kayapas. Siya in Imam Dakula' sin tahun yadtu. Laung niya, \u201cIn kamu yan wayruun tuud pikilan!"
                            },
                            {
                                "text": "Wala' niyu ka napikil sin sap\u0101dp\u0101d magmula in bangsa natu', marayaw pa isab hambuuk sadja tau in mapatay ganti' sin kitaniyu kat\u0101n.\u201d"
                            },
                            {
                                "text": " Na, in pamung hi Kayapas yadtu bukun tuud guwa' dayn ha lawm pikilan niya. Sagawa' pagga siya in Imam Dakula' sin tahun yadtu, biya' siya hambuuk mangingita', namayta' sin in hi \u012asa matay ha sus\u016bngun sabab-karna' sin bangsa Yahudi."
                            },
                            {
                                "text": "L\u0101gi' bukun sadja isab ha pasal sin manga bangsa Yahudi, sagawa' ha supaya mahambuuk na hangka-agaran in manga tau amu in nakawkanat ha kahula'-hulaan, bang sila mahinang na manga suku' sin Tuhan."
                            },
                            {
                                "text": " Manjari tagnaan dayn sin adlaw yadtu piyagpikilan na sin manga nakura' Yahudi bang biya' diin in hikapatay nila kan \u012asa."
                            },
                            {
                                "text": " Hangkan in hi \u012asa di' na magkawn pa katauran tau ha Yahudiya. G\u0101m mayan miyadtu siya iban sin manga mulid niya pa kawman pagng\u0101nan Ipraim masuuk pa hula' paslangan mahunit paghulaan. Dimuun siya iban sin manga mulid niya."
                            },
                            {
                                "text": " Manjari masuuk na in pagjamu sin manga Yahudi amu in pagng\u0101nan Haylaya Paglappas dayn ha Kamatay. Na, mataud tau dayn ha kakawm-kawman in timukad madtu pa Awrusalam. Duun mayan sila ha Awrusalam, nagsuchi sila sin baran nila ha supaya sila makalamud maghaylaya."
                            },
                            {
                                "text": "Na, piyaglawag sin manga tau hi \u012asa duun ha paghaylayahan. Bang sila matipun na duun ha B\u0101y sin Tuhan, mag'asubu-iyasubuhi na sila, laung nila, \u201cHa pikil niyu, mari baha' hi \u012asa pa paghaylayahan?\u201d"
                            },
                            {
                                "text": "Na, nagdihil daakan in manga nakura' kaimaman iban manga Parisi, sin hisiyu-siyu in makaingat bang haunu hi \u012asa subay mamayta' magt\u016by kanila, ha supaya nila masaggaw hi \u012asa. "
                            }
                        ]
                    },
                    {
                        "verses": [
                            {
                                "text": "   Na, awn pa unum adlaw in lugay ampa dumatung in Haylaya Paglappas dayn ha Kamatay, miyadtu hi \u012asa pa Bitani, hula' hi Lasarus, amu in tau biyuhi' hi \u012asa nagbalik dayn ha kamatay."
                            },
                            {
                                "text": "Na, duun mayan siya ha Bitani, liyabut siya sin manga tau duun. Duun da isab hi Marta timabang namutang sin pagkaun. In hi Lasarus nags\u0101w nagkaun kay \u012asa iban sin kaibanan tau."
                            },
                            {
                                "text": "Sakali kimawa' hi Mariyam lana mahamut pagng\u0101nan narda. In lana mahamut ini maharga' tuud, bukun paltik iban wayruun lamud niya dugaing. Iban in taud niya tunga' kilu. Biyutangan niya lana mahamut in siki hi \u012asa ampa niya tiyarapuhan sin buhuk niya. Nagtu'nug ha lawm b\u0101y in hamut sin lana mahamut."
                            },
                            {
                                "text": " Sakali namichara in hambuuk mulid hi \u012asa, hi Judas tau dayn ha Kiriyud, amu in manipu kan \u012asa, laung niya,"
                            },
                            {
                                "text": "\u201cG\u0101m pa in lana mahamut yan piyagdagang magb\u012bhan timbang gadji sin hambuuk tau ha lawm hangka-tahun. H\u0101ti in b\u012bhan niya hikapagsarakka ha manga miskin.\u201d"
                            },
                            {
                                "text": "Hangkan siya namichara biya' h\u0101dtu, sabab pangungustaw siya, bukun sabab maluuy siya ha manga miskin. Siya in nagdar\u0101 sin pagluluunan s\u012bn nila, iban biyaksa siya magpangawa' dayn ha s\u012bn piyangandul kaniya sin manga pagkahi niya mulid hi \u012asa."
                            },
                            {
                                "text": " Sagawa' laung hi \u012asa kaniya, \u201cPas\u0101ri na siya. In lana mahamut yan tiyatagama niya bat supaya saddiya na in anggawta'-baran ku bang aku hikubul na ha waktu sus\u016bngun."
                            },
                            {
                                "text": "In manga tau miskin matabang niyu ha ku'nu-ku'nu waktu, sagawa' in aku ini di' lumugay d\u012b kaniyu.\u201d"
                            },
                            {
                                "text": "  Manjari mataud tuud tau nakarungug sin yaun hi \u012asa ha Bitani. Hangkan miyadtu sila, bukun sadja isab kumita' kan \u012asa, sagawa' mabaya' da isab sila kumita' kan Lasarus, amu in biyuhi' hi \u012asa nagbalik dayn ha kamatay."
                            },
                            {
                                "text": "Hangkan nag'isun in manga nakura' kaimaman patayun hi Lasarus hiunung kan \u012asa."
                            },
                            {
                                "text": "Sabab dayn ha pasal hi Lasarus mataud manga Yahudi in nagparachaya na kan \u012asa, iban wala' na miyagad ha manga kaimaman."
                            },
                            {
                                "text": "   Na, pag'adlaw hambuuk in manga tau mataud amu in miyawn pa Awrusalam himadil sin paghinang sin Haylaya Paglappas dayn ha Kamatay, nakarungug sin in hi \u012asa magkakawn pa Awrusalam."
                            },
                            {
                                "text": "Hangkan kimawa' sila manga sanga dahunan, ampa sila miyadtu miy\u0101k kan \u012asa. Naglami-lami sila nag'ulang, laung nila, \u201cPudjihun natu' in Tuhan! Bang mayan barakatan in siya amu in kiyawakilan sin Tuhan! Bang mayan barakatan sin Tuhan in magbaya' ha bangsa Israil!\u201d"
                            },
                            {
                                "text": " Sakali nakabaak hi \u012asa hambuuk kura' amu in piyanguraan niya. Na, naagad tuud in asal kiyasulat ha lawm Kitab, amu agi,"
                            },
                            {
                                "text": "\u201cManga tau ha Awrusalam. Ayaw na kamu mabuga'! Kitaa niyu ba, yan na tudju mawn kaniyu in makapagbaya' kaniyu. Mangura' siya ha kura', amu in anak kura' wala' pa kiyapanguraan.\u201d"
                            },
                            {
                                "text": " Ha waktu yadtu wala' kiyah\u0101tihan sin manga mulid hi \u012asa in pasal sin ini kat\u0101n. Subay na hi \u012asa nakabalik pa surga' iban nagmattan na tuud in kawasa iban kalagguan niya ampa nila kiyatumtuman in kiyabayta' ha lawm Kitab pasal hi \u012asa iban kiyatumtuman nila da isab in nahinang nila kaniya."
                            },
                            {
                                "text": " Hangkan mataud tau in miy\u0101k kan \u012asa sabab nakarungug sila sin mu'jijat nahinang hi \u012asa, amu in pagt\u0101g niya kan Lasarus dayn ha lawm kubul iban biyuhi' nagbalik dayn ha kamatay. In nagsuysuy kanila pasal yan, amu in manga tau bakas duun ha kubul nakakita' ha waktu yadtu sin nahinang hi \u012asa."
                            },
                            {
                                "text": " Hangkan mataud tau in miy\u0101k kan \u012asa sabab nakarungug sila sin mu'jijat nahinang hi \u012asa, amu in pagt\u0101g niya kan Lasarus dayn ha lawm kubul iban biyuhi' nagbalik dayn ha kamatay. In nagsuysuy kanila pasal yan, amu in manga tau bakas duun ha kubul nakakita' ha waktu yadtu sin nahinang hi \u012asa."
                            },
                            {
                                "text": "Hangkan, laung sin manga Parisi pa kaibanan Parisi, \u201cNa, kitaa niyu. Napalsu da in palanu natu'. In tau kat\u0101n magad da kaniya!\u201d"
                            },
                            {
                                "text": "  Na, manjari awn isab manga tau bangsa Girik in himadil sin pagpudji ha waktu sin Haylaya ha Awrusalam."
                            },
                            {
                                "text": "Miyadtu sila kan Pilip, hambuuk mulid hi \u012asa dayn ha kawman Bitsayda ha hula' Jalil. Laung nila kan Pilip, \u201cTuwan, mabaya' kami kumita' kan \u012asa.\u201d"
                            },
                            {
                                "text": " Na, miyadtu hi Pilip namayta' kan Andariyas. Ubus ampa sila karuwa miyadtu namayta' kan \u012asa."
                            },
                            {
                                "text": " Laung hi \u012asa kanila, \u201cNa, bihaun masuuk na tuud dumatung in waktu kiyaganta' in aku amu in Anak M\u0101nusiya' karihilan na sin kalagguan dakula'."
                            },
                            {
                                "text": "Baytaan ta kamu sin bunnal. In hangsulag binhi' di' tumaud bang di' hitanum pa lupa' biya' sapantun patay hikubul. Sagawa' bang hikatanum na, tumubu' yan iban tumaud in bunga."
                            },
                            {
                                "text": "Na, damikkiyan biya' da isab ha yan in tau. Bang in tau ma\u016bg sin kabuhi' niya, iban magpikil sadja sin kabayaan niya mapatay da siya. Sagawa' bang in tau di' ma\u016bg sin kabuhi' niya d\u012b ha dunya, taga kabuhi' siya salama-lama."
                            },
                            {
                                "text": "Na, hisiyu-siyu in mabaya' mahinang daraakun ku, subay siya magad k\u0101ku' lumabay sin unu-unu haggut-pasu', ha supaya taptap in pag'agad namu'. Iban hisiyu-siyu in maghulas-sangsa' k\u0101ku' lagguun siya sin Ama' ku.\u201d"
                            },
                            {
                                "text": "  Laung pa isab hi \u012asa, \u201cBihaun landu' tuud nasusa in lawm atay ku. Sagawa' minsan biya' ha yan, di' ku pangayuun ha Ama' ku in puasun niya aku dayn ha kabinsanaan kumugdan k\u0101ku', sabab hangkan na aku miyari ha supaya lumabay sin kabinsanaan ini.\u201d"
                            },
                            {
                                "text": "Ubus ampa namichara hi \u012asa pa Tuhan, laung niya, \u201c\u016a Ama', dihili kalagguan in ng\u0101n mu!\u201d  Sakali magt\u016by awn suwara dayn ha langit, amu agi sin suwara, \u201cBakas ku na d\u012bhilan kalagguan iban dihilan ku da kalagguan magbalik.\u201d"
                            },
                            {
                                "text": " Manjari in manga tau mataud nagtitindug duun nakarungug sin suwara. Laung sin kaibanan, \u201cUy, nagdawgdug hayn-duun.\u201d Sagawa' laung isab sin kaibanan, \u201cMal\u0101ikat sa yadtu in namichara kan \u012asa!\u201d"
                            },
                            {
                                "text": " Sagawa' laung hi \u012asa kanila, \u201cIn suwara yadtu piyarungug, bukun ha hikarayaw ku, sagawa' ha hikarayaw niyu."
                            },
                            {
                                "text": "Bihaun naabut na in waktu hirihil in hukuman bang hisiyu tuud in tagakawasa ha manga m\u0101nusiya'. Bihaun in Puntukan Saytan amu in nagbabaya' ha manga m\u0101nusiya' d\u012b ha dunya, ma\u012bg na in kusug sin kawasa niya."
                            },
                            {
                                "text": "Bang aku hikalansang na pa usuk ampa in usuk yan patindugun, na mataud in tau kawaun ku paagarun k\u0101ku' dayn ha katilingkal dunya.\u201d"
                            },
                            {
                                "text": "Namichara hi \u012asa biya' h\u0101dtu hipagpah\u0101ti ha manga tau bang biya' diin in pagpatay kaniya ha sus\u016bngun."
                            },
                            {
                                "text": " Laung sin manga tau mataud, \u201cKaingatan namu' in bayta' ha lawm Kitab sin in Almasi, mabuhi' salama-lama. Sagawa' in agi mu in tau amu in Anak M\u0101nusiya', subay hikalansang pa usuk ampa in usuk yan patindugun. Na, hisiyu baha' in piyag'iyan mu yan, Anak M\u0101nusiya'?\u201d"
                            },
                            {
                                "text": " In sambung hi \u012asa kanila, \u201cBihaun yari pa d\u012b kaniyu in ilaw amu in dumihil kasawahan kaniyu, sagawa' bukun na malugay m\u012bg na in ilaw dayn kaniyu. Hangkan pangandul kamu ha ilaw b\u0101b\u0101 yari pa d\u012b kaniyu in ilaw, ha supaya kamu di' abutan sin tigidlum. Karna' in tau manaw ha lawm katigidluman di' niya kaingatan in d\u016bngan niya bang harap pakain."
                            },
                            {
                                "text": "Hangkan ha salugay sin ilaw d\u012b kaniyu, pangandul kamu ha ilaw yan, ha supaya kamu mahinang suku' sin ilaw yan.\u201d"
                            },
                            {
                                "text": "  Pag'ubus hi \u012asa nagbichara, min\u012bg siya dayn kanila ampa miyadtu pa di' nila kaingatan. Na, in manga tau masi di' magparachaya kan \u012asa minsan da mataud na mu'jijat in k\u012bta' nila nahinang hi \u012asa."
                            },
                            {
                                "text": "Na in yan amu in magpakita' sin bunnal tuud in bichara hi Nabi Isayas kiyasulat ha lawm Kitab, amu agi, \u201c\u016a Tuhan ku, wayruun magparachaya sin bayta' namu'. In manga tau nakakita' sin kusug sin kawasa mu, hangkatiyu' da in nakah\u0101ti.\u201d"
                            },
                            {
                                "text": " L\u0101gi' kiyabayta' da isab hi Isayas bang mayta' in manga tau wala' nagparachaya. Amu agi niya,"
                            },
                            {
                                "text": "\u201cDiy\u016blan sin Tuhan ma\u012bg dayn ha mata sin manga tau di' magparachaya in ingat sumilang sin unu-unu kakitaan nila, iban diy\u016blan sin Tuhan ma\u012bg dayn ha pikilan nila in ingat sumilang sin kasabunnalan ha supaya sila di' makah\u0101ti. Iban di' magbalik in atay nila k\u0101ku',\u201d amu agi sin Tuhan, \u201cbat ku mapuas in manga dusa nila.\u201d "
                            },
                            {
                                "text": "In yari kiyasulat hi Isayas sabab k\u012bta' niya in sahaya hi \u012asa. Hangkan in piyag'iyan niya yan way dugaing bang bukun hi \u012asa. "
                            },
                            {
                                "text": "Na, minsan biya' h\u0101dtu, mataud manga nakura' Yahudi in nagkahagad kan \u012asa, sagawa' wala' sila nagpatampal sabab in kabugaan nila di' na sila palamurun sin manga Parisi ha lawm langgal nila."
                            },
                            {
                                "text": "L\u0101gi' labi maharga' kanila in masulut nila in kabayaan sin pagkahi nila m\u0101nusiya' dayn sin sumulut sin kabayaan sin Tuhan."
                            },
                            {
                                "text": "  Manjari namung matanug hi \u012asa, laung niya, \u201cHisiyu-siyu in magparachaya k\u0101ku' bukun sadja isab aku in pagparachayahan niya, sagawa' magparachaya da isab siya ha Tuhan amu in nagdaak k\u0101ku' mari."
                            },
                            {
                                "text": "Damikkiyan, hisiyu-siyu in nakakita' k\u0101ku', sali' niya da tuud k\u012bta' in nagdaak k\u0101ku' mari."
                            },
                            {
                                "text": "In aku miyari pa dunya dumihil kasawahan ha manga m\u0101nusiya', ha supaya hisiyu-siyu in magparachaya k\u0101ku' makaguwa' na siya dayn ha lawm katigidluman."
                            },
                            {
                                "text": " \u201cNa, hisiyu-siyu in makarungug sin bayta' ku ampa siya di' magkahagad, di' ku siya butangan hukuman. Karna' in maksud ku miyari bukun manghukum ha manga m\u0101nusiya' sagawa' mamuas kanila dayn ha manga dusa nila."
                            },
                            {
                                "text": "Sagawa' hisiyu-siyu in di' tumayma' k\u0101ku' iban di' magparachaya sin bayta' ku, ha adlaw mahuli kugdanan siya sin hukuman. Iban hangkan siya kugdanan sin hukuman sabab wala' niya iyagad in bayta' ku."
                            },
                            {
                                "text": "Sabab in bayta' ku yan bukun guwa' dayn k\u0101ku', sagawa' dayn ha Ama' ku. Amura in kiyabichara ku iban kiyahindu' ku kaniyu in daakan k\u0101ku' sin Ama' ku amu in nagdaak k\u0101ku' mari."
                            },
                            {
                                "text": "Na, kaingatan ku sin in daakan niya makarihil kabuhi' salama-lama. Hangkan unu-unu na in kiyabayta' ku, in yan amuna in daakan k\u0101ku' sin Ama' ku.\u201d "
                            }
                        ]
                    },
                    {
                        "verses": [
                            {
                                "text": "  Manjari ha wala' pa timagna' in Haylaya Paglappas dayn ha Kamatay, asal na kiyaingatan hi \u012asa sin masuuk na in waktu niya mamutawan dayn ha dunya ini iban magbalik na siya madtu pa Ama' niya. Asal dayn sin tagna' kalasahan tuud hi \u012asa in manga tau suku' niya. Hangkan ha waktu ini piyakita' niya tuud in kusug sin lasa niya ha manga tau suku' niya."
                            },
                            {
                                "text": " Sakali nar\u016bm mayan in hi \u012asa iban sin manga mulid niya nags\u0101w nagkaun. In hi Judas, anak hi Simun tau dayn ha Kiriyud asal biyutangan na pamikil manipu kan \u012asa kaagi sin Iblis."
                            },
                            {
                                "text": "Asal kiyaiingatan hi \u012asa sin in kat\u0101n kawasa sin Tuhan, Ama' niya, kiyarihil na kaniya. L\u0101gi' kiyaiingatan niya sin in siya guwa' dayn ha Tuhan iban magbalik da siya pa Tuhan."
                            },
                            {
                                "text": "Sakali timindug hi \u012asa dayn ha lamisahan piyagkakaunan nila, ampa niya in\u012bg in hanglapis badju' niya. Ubus ampa siya nanapis sin jimpaw."
                            },
                            {
                                "text": "Pag'ubus, ampa niya biyutangan tubig in pastan, hiyugasan niya na in siki sin manga mulid niya ampa tiyarapuhan niya sin jimpaw piyananapis niya."
                            },
                            {
                                "text": "Na, pagkawn niya mayan humugas sin siki hi Simun Pitrus, di' mabaya' hi Pitrus. Amu agi niya kan \u012asa, \u201cUy, Panghu', ikaw in humugas sin siki ku?\u201d"
                            },
                            {
                                "text": " In sambung hi \u012asa kaniya, \u201cIn hinang ku ini bihaun di' mu kah\u0101tihan, sagawa' ha sus\u016bngun kah\u0101tihan mu da.\u201d"
                            },
                            {
                                "text": " Sagawa' laung hi Pitrus, \u201cTantu di' ta kaw tuud papaghugasun sin siki ku!\u201d  In sambung hi \u012asa kaniya, \u201cBang ku di' kahugasan in siki mu, in ikaw di' na maitung mulid ku.\u201d"
                            },
                            {
                                "text": " Na, laung hi Simun Pitrus, \u201cNa, pagga biya' ha yan Panghu', bukun sadja siki ku in hugasan mu, sagawa' hugasi sampay pa lima iban \u016b ku!\u201d"
                            },
                            {
                                "text": " Laung hi \u012asa, \u201cBang in tau bakas na namaygu', in baran niya malanu' na. Amu dakuman siki niya in subay hugasan magbalik. In kamu kat\u0101n suchi in pangatayan, sagawa' awn hambuuk kaniyu in bukun.\u201d"
                            },
                            {
                                "text": "Asal kiyaiingatan hi \u012asa bang hisiyu in manipu kaniya. Hangkan na siya imiyan, laung niya, \u201cIn kamu kat\u0101n suchi in pangatayan, sagawa' awn hambuuk kaniyu in bukun.\u201d"
                            },
                            {
                                "text": " Manjari naubus mayan hi \u012asa naghugas sin siki sin manga mulid niya, siyulug niya nagbalik in hanglapis badju' niya ampa siya limingkud nagbalik. Paglingkud niya, iyasubu niya in manga mulid niya, laung niya, \u201cKiyah\u0101tihan niyu da ka in h\u012bnang ku kaniyu hayn-duun?"
                            },
                            {
                                "text": "Tuwan iban Panghu' in pagtawag niyu k\u0101ku'. Na, nakaamu in pagtawag niyu k\u0101ku', sabab aku in guru iban Panghu' niyu."
                            },
                            {
                                "text": "Na, pagga in aku amu in guru iban Panghu' niyu himugas sin siki niyu, na subay niyu singuran in hinang ku. Subay kamu maghugas-hiyugasi sin siki sin kamu hangka-agaran."
                            },
                            {
                                "text": "In h\u012bnang ku yadtu hambuuk suntuan, piyakita' ku kaniyu ha supaya niyu kasinguran."
                            },
                            {
                                "text": "Ini in mattan hibayta' ku kaniyu,\u201d laung hi \u012asa. \u201cIn tindug bukun makawasa dayn ha nakura'. Damikkiyan, in daraakun bukun makawasa dayn ha nagdaak kaniya."
                            },
                            {
                                "text": "Pagga niyu kah\u0101tihan na in hindu' ku yan, na bang niyu yan agarun hinangun awn karayawan niyu!"
                            },
                            {
                                "text": " \u201cMalayngkan,\u201d laung hi \u012asa, \u201cin bichara ku yan di' kumugdan ha kaniyu kat\u0101n, sabab asal ku kaingatan bang hisiyu in pin\u012b' ku magad k\u0101ku'. Sagawa' maagad tuud in kiyasulat ha lawm Kitab, amu agi, \u2018In tau sim\u0101w k\u0101ku' nagkaun amu in manipu k\u0101ku'!\u2019"
                            },
                            {
                                "text": " \u201cBiyaytaan ta kamu bihaun sin pasal yan ha wala' pa miyabut, ha supaya bang yan maabut na, magparachaya na kamu bang hisiyu aku."
                            },
                            {
                                "text": "Na, baytaan ta kamu sin mattan. Hisiyu-siyu in tumayma' ha tau diyaak ku, sali' da aku in tiyayma' niya. Damikkiyan, hisiyu-siyu in tumayma' k\u0101ku', sali' da isab tiyayma' niya in nagdaak k\u0101ku' mari.\u201d"
                            },
                            {
                                "text": "   Pag'ubus hi \u012asa namichara biya' h\u0101dtu, landu' tuud siya nasusa. Laung niya ha manga mulid niya, \u201cBaytaan ta kamu sin mattan. Awn hambuuk d\u012b kaniyu in manipu k\u0101ku'.\u201d"
                            },
                            {
                                "text": " Na, nag'iyaturi in manga mulid niya sarta' nag'inu-inu bang hisiyu in piyag'iyan hi \u012asa."
                            },
                            {
                                "text": "Na, awn hambuuk mulid amu in kalasahan hi \u012asa in naglilingkud ha daig niya."
                            },
                            {
                                "text": "In mulid ini s\u012bnyalan hi Simun Pitrus. Laung hi Pitrus, \u201cAsubuha kunu' hi Tuwan bang hisiyu in piyag'iyan niya.\u201d"
                            },
                            {
                                "text": " Na, simuuk in mulid ini mawn kan \u012asa ampa imiyan, amu agi, \u201cPanghu', hisiyu in tumipu kaymu?\u201d"
                            },
                            {
                                "text": " In sambung hi \u012asa, \u201cIn tau dihilan ku sin tinapay hitublak ku pa l\u0101y pagbabahug-bahugan amuna in tau piyag'iyan ku.\u201d Na, kim\u0101' na hi \u012asa tinapay ampa tiyublak pa pagbabahug-bahugan. Ubus ampa niya diyuhal kan Judas, anak hi Simun tau dayn ha Kiriyud."
                            },
                            {
                                "text": "Sakali pagtabuk na mayan hi Judas sin tinapay, nagt\u016by siya siy\u016bd sin Puntukan Saytan.  Laung hi \u012asa kaniya, \u201c\u016as-'\u016bs na kaw bat mu mahinang in hinangun mu!\u201d"
                            },
                            {
                                "text": "Sagawa' wala' nakah\u0101ti in manga mulid sin bichara hi \u012asa kan Judas."
                            },
                            {
                                "text": "In pangannal sin kaibanan mulid, pagga hi Judas in nagkakaput sin manga s\u012bn nila, na diyaak siya hi \u012asa madtu mam\u012b-m\u012b sin pagjamuhan nila atawa dumihil sarakka ha manga miskin."
                            },
                            {
                                "text": " Pagtabuk na mayan hi Judas sin tinapay, magt\u016by siya gimuwa'. Na, in waktu sin pagguwa' niya yadtu d\u016bm na tuud."
                            },
                            {
                                "text": "  Na, naka\u012bg mayan hi Judas, laung hi \u012asa ha manga mulid niya, \u201cNa, bihaun hipakita' na in kalagguan ku, amu in Anak M\u0101nusiya', iban kakitaan da isab in kawasa sin Tuhan dayn ha sabab sin hinang ku."
                            },
                            {
                                "text": "Na, bang ku mapakita' in kawasa sin Tuhan dayn ha hinang ku, na magt\u016by da isab hipakita' sin Tuhan in kalagguan ku amu in Anak M\u0101nusiya'."
                            },
                            {
                                "text": " \u201cManga anak mulid ku,\u201d laung hi \u012asa, \u201cin aku di' na lumugay d\u012b kaniyu. Bihaun baytaan ta na kamu sin biya' kiyabayta' ku ha manga nakura' Yahudi. Lawagun niyu aku sagawa' di' kamu makaurul k\u0101ku' pa kadtuan ku."
                            },
                            {
                                "text": " \u201cNa, bihaun yari awn ba'gu daakan hib\u012bn ku kaniyu. Paglasa-liyasahi kamu biya' sin lasa ku kaniyu."
                            },
                            {
                                "text": "Bang kamu maglasa-liyasahi na, kaingatan sin manga tau sin in kamu mattan manga mulid ku.\u201d"
                            },
                            {
                                "text": "   Laung hi Simun Pitrus kaniya, \u201cMayta' Panghu', pakain kaw?\u201d  In sambung hi \u012asa, \u201cBihaun di' kaw makaagad pa kadtuan ku, sagawa' ha sus\u016bngun makaurul da kaw k\u0101ku'.\u201d"
                            },
                            {
                                "text": " Laung hi Pitrus, \u201cPanghu', mayta' aku di' makaagad kaymu? Lilla' aku umunung matay kaymu!\u201d"
                            },
                            {
                                "text": " Sagawa' sambung hi \u012asa kan Pitrus, \u201cKabawgbugan mu ka in bichara mu yan sin lilla' kaw umunung matay k\u0101ku'? Indani in bichara ku ini. Ha di' pa tumagauk in manuk usug, makat\u016b kaw umiyan, laung mu, di' mu aku kaingatan.\u201d "
                            }
                        ]
                    },
                    {
                        "verses": [
                            {
                                "text": "  Manjari laung hi \u012asa ha manga mulid niya, \u201cAyaw niyu pasusaha in atay niyu. Pangandul sadja kamu pa Tuhan iban pangandul isab kamu k\u0101ku'."
                            },
                            {
                                "text": "Ha ukuman sin Tuhan, Ama' ku, mataud in kabutangan. Di' ta kamu baytaan bang yan bukun bunnal. Hangkan madtu aku magbalik pa hulaan ku ha supaya ta kamu katagamahan sin hulaan niyu."
                            },
                            {
                                "text": "Pag'ubus bang ku yan matagama na, magbalik aku mari kum\u0101' kaniyu ampa ta kamu paagarun pa hulaan ku ha supaya in hulaan ku amu isab in hulaan niyu."
                            },
                            {
                                "text": "Na, kaingatan niyu da in d\u0101n pa hula' kadtuun ku.\u201d"
                            },
                            {
                                "text": " Laung hi Tumas kan \u012asa, \u201cPanghu', di' namu' kaingatan in hula' kadtuun mu. Hangkan biya' diin in kaingat namu' sin d\u0101n tudju madtu?\u201d"
                            },
                            {
                                "text": " In sambung hi \u012asa kaniya, \u201cAku in d\u0101n labayan pa Tuhan. Aku in puunan sin kasabunnalan, l\u0101gi' aku da isab in puunan sin kabuhi'. Wayruun makakadtu pa Tuhan, Ama' ku, bang bukun aku in labayan niya."
                            },
                            {
                                "text": "Na, bihaun pagga niyu aku kaingatan na,\u201d laung hi \u012asa kanila, \u201cna kaingatan niyu na isab in Ama' ku. Iban tagnaan dayn ha bihaun kaingatan niyu na tuud siya iban k\u012bta' niyu na siya.\u201d"
                            },
                            {
                                "text": " Laung hi Pilip kan \u012asa, \u201cPanghu', panyataan k\u0101mu' in Ama' mu ampa kami magkahagad.\u201d"
                            },
                            {
                                "text": " In sambung hi \u012asa kaniya, \u201cPilip, malugay na aku d\u012b kaniyu, sagawa' masi nam\u0101n kaw awam pasal ku. Hisiyu-siyu in nakakita' k\u0101ku', na biya' niya da k\u012bta' tuud in Ama' ku. Na, mayta' in kabayaan mu subay pa hipanyata' kaymu in Ama' ku?"
                            },
                            {
                                "text": "Mayta', Pilip, di' kaw magparachaya sin in aku kakkal himahambuuk ha Ama' ku iban in Ama' ku kakkal himahambuuk k\u0101ku'? In kat\u0101n kiyahindu' ku kaniyu,\u201d laung hi \u012asa ha manga mulid niya, \u201cbukun naug dayn k\u0101ku' sagawa' dayn ha Ama' ku, amu in kakkal himahambuuk k\u0101ku'. In kat\u0101n hinang ku hinang da isab sin Ama' ku, karna' siya in himinang sin kat\u0101n yan."
                            },
                            {
                                "text": "Pagparachaya kamu sin bayta' ku sin in aku kakkal himahambuuk ha Ama' ku iban in Ama' ku kakkal himahambuuk k\u0101ku'. Bang sawpama di' kamu magparachaya sin bayta' ku yan, na magparachaya kamu ha manga hinang k\u012bta' niyu nahinang ku."
                            },
                            {
                                "text": "Baytaan ta kamu sin kasabunnalan. Hisiyu-siyu in magparachaya k\u0101ku', makahinang siya sin mahinang ku. L\u0101gi', lumabi pa in hinang niya, sabab in aku magbalik na madtu pa Ama' ku."
                            },
                            {
                                "text": "Na, unu-unu in pangayuun niyu sabab sin pangandul niyu k\u0101ku', na, hirihil ku kaniyu, ha supaya dayn ha hinang ku mapakita' in kalagguan sin Tuhan, Ama' ku."
                            },
                            {
                                "text": "Bang kamu mangayu' k\u0101ku' unu-unu na ha sabab sin pangandul niyu k\u0101ku', hirihil ku kaniyu in pangayuun niyu.\u201d"
                            },
                            {
                                "text": "  Laung pa isab hi \u012asa, \u201cBang kamu malasa k\u0101ku', agarun niyu hadja in kat\u0101n daakan ku."
                            },
                            {
                                "text": "Pangayuan ta kamu ha Ama' ku hambuuk Mananabang ganti' ku, amu in dumuun kaniyu kasaumulan."
                            },
                            {
                                "text": "In Mananabang ini amuna in R\u016b sin Tuhan, amu in mamayta' sin kasabunnalan pasal sin Tuhan. Na, in manga tau bukun agad ha Tuhan di' makatayma' ha Mananabang ini, sabab di' nila siya kah\u0101tihan iban di' nila siya kaingatan. Sagawa' in kamu, kaingatan niyu siya sabab yari siya, kiyakahagad niyu siya iban taptap siya ha lawm atay niyu."
                            },
                            {
                                "text": " \u201cMinsan aku mutas dayn kaniyu, di' ta kamu pas\u0101ran. Magbalik da aku mari kaniyu."
                            },
                            {
                                "text": "Bukun na malugay di' na aku kakitaan sin manga tau bukun agad ha Tuhan. Sagawa' kakitaan aku magbalik ha sus\u016bngun. Na, pagga aku taga kabuhi' salama-lama, na in kamu ha sus\u016bngun taga kabuhi' da isab salama-lama."
                            },
                            {
                                "text": "Bang dumatung na in waktu yan, kaingatan niyu na sin in aku iban sin Ama' ku naghahambuuk tuud. Damikkiyan, in aku iban sin kamu naghahambuuk da isab."
                            },
                            {
                                "text": " \u201cHisiyu-siyu in tumayma' iban magkahagad sin daakan ku, amuna in tau malasa k\u0101ku' l\u0101gi' hisiyu-siyu in malasa k\u0101ku' kalasahan da isab sin Ama' ku. Damikkiyan, in aku malasa da isab ha tau yan, iban hipaingat ku kaniya in kat\u0101n kah\u0101lan pasal ku.\u201d"
                            },
                            {
                                "text": " Sakali laung hi Judas, bukun hi Judas tau dayn ha Kiriyud, \u201cPanghu', mayta' kami sadja in paingatun mu sin kah\u0101lan mu, h\u0101ti in m\u0101nusiya' kat\u0101n di' mu paingatun?\u201d"
                            },
                            {
                                "text": " In sambung hi \u012asa kaniya, \u201cHisiyu-siyu in malasa k\u0101ku' magkahagad sin hindu' ku. Kalasahan siya sin Ama' ku, l\u0101gi' in aku iban sin Ama' ku duun taptap kaniya."
                            },
                            {
                                "text": "Sagawa' in tau di' malasa k\u0101ku' di' magkahagad sin hindu' ku. Na, in hindu' ku yan diyungug niyu bukun guwa' dayn k\u0101ku', sagawa' dayn ha Ama' ku amu in nagdaak k\u0101ku' mari."
                            },
                            {
                                "text": " \u201cNa, in manga yan asal ku na biyayta' kaniyu ha salugay ku d\u012b pa kaniyu."
                            },
                            {
                                "text": "Sagawa' ha sus\u016bngun in Mananabang amu in R\u016b sin Tuhan patulunun sin Tuhan mawn kaniyu gumanti' k\u0101ku'. Hinduan niya kamu sin unu-unu kat\u0101n, iban siya in magpatumtum kaniyu sin kat\u0101n kiyahindu' ku kaniyu."
                            },
                            {
                                "text": " \u201cKasannyangan sin lawm atay iban pikilan in hib\u012bn ku d\u012b kaniyu. In kasannyangan yan guwa' dayn k\u0101ku', iban di' yan magsali' iban sin kasannyangan hikarihil kaniyu sin pagkahi niyu m\u0101nusiya'. Hangkan ayaw niyu pasusaha in lawm atay niyu. Ayaw kamu mabuga'."
                            },
                            {
                                "text": " \u201cBiya' na sin agi ku kaniyu, in aku mag'i\u012bg na dayn kaniyu, sagawa' magbalik da aku mari kaniyu. Na, bang kamu malasa k\u0101ku', subay kamu k\u016bgan sin magbalik na aku madtu pa Ama' ku, karna' labi siya makawasa dayn k\u0101ku'."
                            },
                            {
                                "text": "Biyayta' ku na yan kaniyu bihaun ha wala' pa naabut, ha supaya bang yan maabut na, na magparachaya na kamu."
                            },
                            {
                                "text": "Na, di' na aku makapahaba' sin bichara ku kaniyu, sabab masuuk na dumatung in Puntukan Saytan, amu in magbaya' d\u012b ha lawm dunya ini. In aku di' niya kapagbayaan."
                            },
                            {
                                "text": "Sagawa' subay kaingatan sin manga m\u0101nusiya' kat\u0101n sin malasa aku ha Ama' ku, hangkan akuhun ku in kat\u0101n daakan hipahinang niya k\u0101ku'.\u201d  Na, mahuli dayn duun, laung hi \u012asa, \u201cS\u016bng na. M\u012bg na kitaniyu dayn d\u012b.\u201d "
                            }
                        ]
                    },
                    {
                        "verses": [
                            {
                                "text": "  Manjari nagdalil hi \u012asa ha manga mulid niya, laung niya, \u201cAku in puunan batangan sin tiyanum iban Ama' ku in magparuli sin tiyanum."
                            },
                            {
                                "text": "Bang awn sanga ha batangan sin tiyanum ini in di' magbunga, \u012bgan sin Ama' ku. Sagawa' bang in sanga magbunga, hawanan niya yan, ha supaya tumaud in bunga."
                            },
                            {
                                "text": "Na, in kamu yan limanu' na pasal sin hindu' ku kaniyu."
                            },
                            {
                                "text": "Sagawa' subay kamu tutug humambuuk k\u0101ku', iban in aku tutug humambuuk kaniyu. Karna' biya' da sa yan sapantun sin sanga. Bang yan matigpu' dayn ha puunan batangan niya, na, di' yan magbunga. Magbunga sadja yan bang di' matigpu' dayn ha puunan batangan niya. Damikkiyan, in kamu, di' kamu makahinang sin marayaw bang kamu bukun tutug himahambuuk k\u0101ku'."
                            },
                            {
                                "text": " \u201cIn aku amuna in biya' sapantun puunan batangan sin tiyanum, h\u0101ti in kamu amuna in manga sanga. Hisiyu-siyu in tutug humambuuk k\u0101ku' iban tutug da isab aku humambuuk kaniya, na, sum\u016bng in dayaw sin kawl-piil niya biya' sin sanga mataud bunga niya. Sagawa' bang kamu umukat dayn k\u0101ku', in guwaan sin manga hinang niyu way kap\u016bsan."
                            },
                            {
                                "text": "Hisiyu-siyu in di' tumutug humambuuk k\u0101ku' hibugit siya biya' sapantun sin sanga uturun patahayun. Ubus in kat\u0101n sanga biya' ha yan tipunun ampa hilaruk pa k\u0101yu sunugun."
                            },
                            {
                                "text": "Sagawa' bang kamu tutug humambuuk k\u0101ku', iban pah\u016bpun niyu pa lawm pikilan niyu in hindu' ku, na hirihil ku kaniyu in unu-unu pangayuun niyu k\u0101ku'."
                            },
                            {
                                "text": "Bang sum\u016bng in dayaw sin kawl-piil niyu, na, in yan amu in magpakita' sin kalagguan sin Tuhan, iban dayn duun kaingatan na sin in kamu tantu tuud manga mulid ku."
                            },
                            {
                                "text": " \u201cIn lasa ku kaniyu biya' da sin lasa sin Ama' ku k\u0101ku'. Hangkan taw'an ha lawm atay niyu in lasa ku kaniyu."
                            },
                            {
                                "text": "Bang niyu agarun in daakan ku tumutug in lasa ku kaniyu. Biya' da isab sin aku iyagad ku in daakan k\u0101ku' sin Ama' ku, hangkan tutug in lasa niya k\u0101ku'."
                            },
                            {
                                "text": " \u201cBiyaytaan ta kamu ha yan ha supaya taptap kananaman niyu in kakuyagan guwa' dayn k\u0101ku', iban ha supaya jumukup in kakuyagan niyu."
                            },
                            {
                                "text": "Na, bihaun amu tuud ini in daakan ku kaniyu. Paglasa-liyasahi kamu biya' sin lasa ku kaniyu."
                            },
                            {
                                "text": "Bang awn tau lilla' matay pasal sin lasa niya ha manga bagay niya, na wayruun na makaliyu sin lasa biya' ha yan."
                            },
                            {
                                "text": "In manga kamu yan, bagay ku na, bang niyu agarun in unu-unu daakan ku kaniyu."
                            },
                            {
                                "text": "Di' ta na kamu itungun manga tindug ku, sabab in tindug di' pagpaingatun sin nakura' sin unu-unu kat\u0101n pasal niya. Sagawa' in manga kamu yan itungun ku na manga bagay ku tuud sabab piyaingat ku na kaniyu in kat\u0101n diyungug ku dayn ha Ama' ku."
                            },
                            {
                                "text": "Bukun kamu in nagp\u012b' k\u0101ku' manghindu' kaniyu, sagawa' aku in nagp\u012b' kaniyu h\u012bnang manga wakil ku huminang sin manga marayaw. In karayawan sin hinang niyu yan tumatas kasaumulan. Hangkan hirihil sin Ama' ku kaniyu in unu-unu pangayuun niyu, sabab sin pangandul niyu k\u0101ku'."
                            },
                            {
                                "text": "Na, ini in daakan ku kaniyu, paglasa-liyasahi kamu.\u201d"
                            },
                            {
                                "text": "  Laung pa isab hi \u012asa, \u201cNa, ayaw kamu mainu-inu, bang kamu kabunsihan sin manga tau bukun agad ha Tuhan. Amu sadja in tumtuma niyu minsan in aku kiyabunsihan nila da. Aku in muna dayn kaniyu kiyabunsihan."
                            },
                            {
                                "text": "Bang sawpama kamu hangka-agaran iban sin manga tau bukun agad ha Tuhan, tantu kalasahan nila kamu. Sagawa' dugaing kamu. Bukun kamu hangka-agaran iban sila sabab pin\u012b' ta kamu piyakand\u012b dayn kanila. Hangkan na sila mabunsi kaniyu."
                            },
                            {
                                "text": "Tumtuma niyu in bakas biyayta' ku kaniyu sin in tindug bukun makawasa dayn ha nakura'. Pagga in aku ng\u012b' sin manga tau yan, na damikkiyan in kamu ng\u012bun nila da isab. Pagga nila wala' kiyahagad in hindu' ku, na di' nila da isab kahagarun in hindu' niyu."
                            },
                            {
                                "text": "Sagawa' kabunsihan iban ng\u012bun nila kamu sabab in kamu agad k\u0101ku'. Hangkan biya' ha yan in hinang nila kaniyu, sabab di' nila kaingatan tuud in Tuhan amu in nagdaak k\u0101ku' mari."
                            },
                            {
                                "text": "Bang aku wala' miyari pa dunya namayta' kanila sin kasabunnalan di' tumampal in manga dusa nila. Sagawa' bihaun way na hikadaawa nila sin dusa nila, sabab piyaingat ku na kanila in kasabunnalan."
                            },
                            {
                                "text": "Hisiyu-siyu in mabunsi k\u0101ku', kabunsihan niya da isab in Ama' ku."
                            },
                            {
                                "text": "Di' tumampal in manga dusa nila bang nila wala' k\u012bta' sin duwa mata nila in manga hinang nahinang ku amu in wala' nahinang sin minsan hisiyu tau. Sagawa' minsan yan k\u012bta' nila na, masi sila mabunsi k\u0101ku' iban ha Ama' ku."
                            },
                            {
                                "text": "Sagawa' asal subay aku kabunsihan nila ha supaya mabunnal in kiyasulat ha lawm sara' biyabantug nila, amu agi, \u2018Kabunsihan nila aku minsan way puun sabab.\u2019"
                            },
                            {
                                "text": " \u201cPatulunun ku mari kaniyu in Mananabang. In Mananabang ini, amuna in R\u016b sin Tuhan, amu in mamayta' sin kasabunnalan pasal sin Tuhan sabab in siya naug dayn ha Tuhan. Patulunun ku siya mawn kaniyu, mamayta' kaniyu sin pasal ku."
                            },
                            {
                                "text": "Na, damikkiyan in kamu mamayta' da isab ha manga tau sin pasal ku sabab dayn sin tagna' in kamu miyamagad k\u0101ku'.\u201d"
                            }
                        ]
                    },
                    {
                        "verses": [
                            {
                                "text": "Laung pa isab hi \u012asa ha manga mulid niya, \u201cNa, in yan asal ku na biyayta' kaniyu ha supaya di' ma\u012bg in \u012bman niyu k\u0101ku'."
                            },
                            {
                                "text": "Sabab ha sus\u016bngun di' na kamu palamurun sin manga nakura' sin agama ha lawm sin manga langgal nila. L\u0101gi' ha sus\u016bngun bang awn tau mamatay hisiyu-siyu na kaniyu, in pangannal niya in nahinang niya yadtu kabayaan sin Tuhan."
                            },
                            {
                                "text": "Biya' ha yan in hinang sin manga tau yan kaniyu, sabab wala' nila tuud kiyaingatan in Ama' ku iban di' nila da isab aku kaingatan."
                            },
                            {
                                "text": "Biyaytaan ta kamu asal sin pasal yan ha supaya bang maabut na in waktu kabunsihan na kamu sin manga tau yan, na katumtuman niyu in biyayta' ku kaniyu."
                            },
                            {
                                "text": "  \u201cNa in manga yan wala' ku biyayta' kaniyu sin tagna' sabab yari pa aku d\u012b kaniyu. Sagawa' bihaun maray' na aku magbalik madtu pa bakas nagdaak k\u0101ku' mari pa dunya. Malayngkan, way minsan hambuuk kaniyu in nangasubu bang pakain aku."
                            },
                            {
                                "text": "Na, bihaun landu' nasusa in lawm atay niyu pasal sin biyayta' ku kaniyu."
                            },
                            {
                                "text": "Sagawa' baytaan ta kamu sin kasabunnalan, hikarayaw kaniyu sin mutas aku dayn kaniyu. Sabab bang aku di' mutas dayn kaniyu, in Mananabang di' makakari kaniyu. Sagawa' bang aku mutas dayn kaniyu, mapakari ku in Mananabang kaniyu."
                            },
                            {
                                "text": "Na, bang dumatung na mari in Mananabang yan, pah\u0101tihun niya tuud marayaw in manga tau pasal sin dusa nila, pasal sin kabuntulan iban pasal sin hukuman sin Tuhan."
                            },
                            {
                                "text": "Pah\u0101tihun niya in manga tau sin in sila nagdusa pasal wala' sila nagparachaya k\u0101ku'."
                            },
                            {
                                "text": "Pah\u0101tihun niya in manga tau sin in aku tantu mabuntul tuud sabab in aku magbalik na madtu pa Tuhan, Ama' ku, iban di' niyu na aku kakitaan."
                            },
                            {
                                "text": "Pah\u0101tihun niya in manga tau pasal sin hukuman sin Tuhan, karna' in Puntukan Saytan, amu in magbabaya' ha lawm dunya ini kiyabutangan na hukuman sin Tuhan."
                            },
                            {
                                "text": " \u201cMataud pa in hibayta' ku kaniyu, sagawa' bihaun di' mar\u0101 sin pikilan niyu bang ku hibayta' kaniyu."
                            },
                            {
                                "text": "Sagawa' bang dumatung na mari in R\u016b sin Tuhan, amu in magpaingat kaniyu sin kasabunnalan pasal sin Tuhan, hinduan niya kamu sin kat\u0101n kasabunnalan. In hindu' niya kaniyu bukun guwa' dayn kaniya, sagawa' in unu-unu karungugan niya dayn ha Tuhan amu in hibayta' niya kaniyu. Baytaan niya kamu bang unu in maawn ha sus\u016bngun."
                            },
                            {
                                "text": "Iban dihilan niya aku kalagguan sabab in kat\u0101n hihindu' niya kaniyu asal da dayn k\u0101ku'."
                            },
                            {
                                "text": "In unu-unu kat\u0101n sin Ama' ku k\u0101ku' da isab, hangkan laung ku kaniyu in unu-unu kat\u0101n hihindu' kaniyu sin R\u016b sin Tuhan guwa' dayn k\u0101ku'.\u201d"
                            },
                            {
                                "text": "  Laung pa isab hi \u012asa, \u201cBukun na malugay di' niyu na aku kakitaan. Sagawa' bukun na isab malugay kakitaan niyu na aku magbalik.\u201d"
                            },
                            {
                                "text": " Na, nag'asubu-iyasubuhi na in manga mulid niya kaibanan, laung nila, \u201cUnu baha' in h\u0101ti sin bichara niya yadtu, sin bukun na malugay, di' natu' na siya kakitaan, sagawa' bukun da isab malugay, kakitaan natu' da siya magbalik? Iban imiyan pa isab siya, karna' in siya magkakadtu pa Ama' niya."
                            },
                            {
                                "text": "Unu baha' in h\u0101ti sin bichara niya, bukun na malugay? Di' natu' kah\u0101tihan bang unu in piyagbibichara niya!\u201d"
                            },
                            {
                                "text": " Na, kiyaiingatan hi \u012asa sin mabaya' mangasubu kaniya in manga mulid niya. Hangkan laung niya kanila, \u201cAmu ka in piyag'asubu-iyasubuhi niyu in h\u0101ti sin bichara ku amu in biyayta' ku kaniyu, laung ku, \u2018Bukun na malugay di' niyu na aku kakitaan, sagawa' bukun da isab malugay, kakitaan niyu da aku magbalik\u2019?"
                            },
                            {
                                "text": "Na, in bunnal niya, in kamu yan magtangis iban magdukka, sagawa' makuyag in manga tau bukun agad ha Tuhan. Masusa kamu sagawa' kakuyagan in ganti' sin kasusahan niyu."
                            },
                            {
                                "text": "In kasusahan niyu yan bihaun biya' da sa yan sapantun sin kasusahan sin hambuuk babai masuuk na mag'anak. Masusa siya sabab masuuk na dumatung in waktu numanam siya sin masakit. Sagawa' pag'ubus niya mag'anak, kalupahan niya na in sakit niyanam niya sabab makuyag na siya sin in anak niya limahil na pa dunya."
                            },
                            {
                                "text": "Na, biya' da isab ha yan in hantang niyu. Bihaun masusa kamu, sagawa' kakitaan ta kamu magbalik. L\u0101gi' k\u016bgan tuud kamu iban wayruun maka\u012bg sin kakuyagan niyu yan dayn ha lawm atay niyu."
                            },
                            {
                                "text": " \u201cNa, bang dumatung na in waktu yan, minsan kamu di' na mangasubu k\u0101ku' unu-unu. Baytaan ta kamu sin bunnal, unu-unu in pangayuun niyu ha Ama' ku sabab sin pangandul niyu k\u0101ku', hirihil niya kaniyu."
                            },
                            {
                                "text": "Dayn sin tagna' sampay pa bihaun wala' kamu nakapangayu' unu-unu sabab sin pangandul niyu k\u0101ku'. Pangayu' kamu ampa kamu karihilan, ha supaya jumukup in kakuyagan niyu.\u201d"
                            },
                            {
                                "text": "  Laung pa isab hi \u012asa, \u201cIn manga hindu' kiyahindu' ku kaniyu labay dayn ha manga bichara dalil, sumagawa' awn da waktu dumatung ha sus\u016bngun di' ku na hilabay dayn ha manga bichara dalil. Pahantapun ku na tuud kaniyu in paghindu' ku ha pasalan sin Ama' ku."
                            },
                            {
                                "text": "Ha waktu sus\u016bngun, bang awn pangayuun niyu, baran niyu na in mangayu' ha Ama' ku sabab sin pangandul niyu k\u0101ku'. Minsan bukun na aku in mangayu' kaniya para kaniyu,"
                            },
                            {
                                "text": "sabab in Ama' ku malasa kaniyu. Hangkan kamu kiyalasahan niya sabab malasa kamu k\u0101ku' iban magparachaya kamu sin naug aku dayn ha Tuhan."
                            },
                            {
                                "text": "Mattan tuud in aku miyari pa dunya naug dayn ha Tuhan, Ama' ku. Na, bihaun m\u012bg na aku dayn ha dunya ini, madtu na magbalik pa Ama' ku.\u201d"
                            },
                            {
                                "text": " Sakali laung sin manga mulid niya kaniya, \u201cNa, bihaun mahantap na in bichara mu k\u0101mu' sabab wala' na kaw nagbichara dalil."
                            },
                            {
                                "text": "Bihaun natantu namu' na tuud sin kaingatan mu in unu-unu kat\u0101n, sabab minsan in tau di' pa makapangasubu kaymu, kaingatan mu na asal in hipangasubu niya. Hangkan magparachaya na tuud kami sin in ikaw naug dayn ha Tuhan.\u201d"
                            },
                            {
                                "text": " In sambung hi \u012asa kanila, \u201cBunnal ka yan sin magparachaya na tuud kamu k\u0101ku' bihaun?"
                            },
                            {
                                "text": "Ingat kamu, masuuk na tuud dumatung in waktu in kamu kat\u0101n makawkanat na. Mag'uwian na kamu pakaniya-pakaniya pa luggiya' hula' niyu. Hib\u012bn niyu na aku isa-isa ku. Sagawa' minsan niyu aku hib\u012bn, awn da iban ku sabab in Ama' ku tutug himahambuuk k\u0101ku'."
                            },
                            {
                                "text": " \u201cNa, hangkan ku ini biyayta' kaniyu ha supaya awn kasannyangan sin lawm atay niyu pasal sin paghambuuk niyu iban aku. Pananamun kamu kabinsanaan sin manga tau bukun agad ha Tuhan, sagawa' ayaw kamu mabuga', sabab diyaug ku na in manga tau bukun agad ha Tuhan.\u201d "
                            }
                        ]
                    },
                    {
                        "verses": [
                            {
                                "text": "  Manjari pag'ubus hi \u012asa nagbichara ha manga mulid niya, himangad siya pa langit ampa siya nangarap pa Tuhan, laung niya,  \u201c\u016a Ama' ku, naabut na in waktu kiyaganta'. Dihili aku kalagguan, aku amu in Anak mu, ha supaya ku isab mapakita' in kalagguan mu."
                            },
                            {
                                "text": "Kiyarihilan mu aku kawasa magbaya'-baya' ha kat\u0101n m\u0101nusiya' ha supaya ku karihilan kabuhi' salama-lama in sasuku' sin manga tau kiyasuku' mu k\u0101ku'."
                            },
                            {
                                "text": "Na, ha supaya in manga m\u0101nusiya' makabaak sin kabuhi' salama-lama, subay nila kaw kaingatan sin ikaw na tuud in hambuuk-buuk Tuhan sabunnal iban subay nila da isab aku kaingatan sin aku amuna in Almasi kiyawakilan mu mari pa dunya."
                            },
                            {
                                "text": "Napakita' ku na in kalagguan mu d\u012b ha dunya sabab naubus ku na h\u012bnang in kat\u0101n hinang piyahinang mu k\u0101ku'."
                            },
                            {
                                "text": "\u016a, Ama', dihili aku kalagguan duun ha haddarat mu biya' sin kalagguan ku sin waktu duun aku kaymu ha wala' pa naawn in dunya ini. "
                            },
                            {
                                "text": "\u201cPiyah\u0101ti ku na ha manga m\u0101nusiya' in pasal mu, amu in manga m\u0101nusiya' siyuku' mu k\u0101ku' d\u012b ha lawm dunya. In sila asal manga suku' mu, ampa siyuku' mu isab sila k\u0101ku'. Nagkahagad na sila sin Parman mu,"
                            },
                            {
                                "text": "iban nakaingat na sila sin in kat\u0101n d\u012bhil mu k\u0101ku' tantu tuud naug dayn kaymu."
                            },
                            {
                                "text": "Sabab napasampay ku na kanila in manga hindu' amu in nakawa' ku dayn kaymu iban tiyayma' nila na. L\u0101gi' natantu nila na tuud sin in aku naug dayn kaymu iban magparachaya na sila sin in aku naraak mu. "
                            },
                            {
                                "text": "\u201cIn pangayuan ku ini duwaa bukun amu in manga m\u0101nusiya' kat\u0101n, sagawa' amu in manga tau siyuku' mu k\u0101ku' karna' in sila asal manga suku' mu."
                            },
                            {
                                "text": "In kat\u0101n suku' ku, suku' mu da isab, iban in kat\u0101n suku' mu, suku' ku da isab. Sila ini in magpakita' sin kalagguan ku."
                            },
                            {
                                "text": "Na, bihaun mag'uuwi' na aku magbalik mawn kaymu. Mag'i\u012bg na aku dayn ha dunya ini sagawa' in manga tau suku' ku yari pa masi ha dunya. \u016a, Ama' ku Mahasuchi, ayari kaagi sin kusug sin kawasa mu, in manga tau amu in d\u012bhil mu k\u0101ku'. Ayari sila ha supaya tutug in paghambuuk nila biya' sin katutug sin paghambuuk ku iban ikaw."
                            },
                            {
                                "text": "Ha salugay ku nag'aagad iban sin manga tau kiyasuku' mu k\u0101ku', iyaayaran ku sila kaagi sin kusug sin kawasa mu. Wayruun minsan hambuuk kanila in nalawa' dayn k\u0101ku' luwal da in hambuuk suku' sin narka' amu in asal kiyaganta' malawa' dayn k\u0101ku' ha supaya maagad in kiyabayta' ha lawm Kitab. "
                            },
                            {
                                "text": "\u201cNa, bihaun mag'uuwi' na aku magbalik mawn kaymu. Hangkan ha salugay ku pa d\u012b ha dunya hibayta' ku in kat\u0101n ini kanila ha supaya in lawm atay nila mahipu' sin kakuyagan biya' sin kakuyagan ku."
                            },
                            {
                                "text": "Kiyapasampay ku na in hindu' mu pa manga tau suku' mu. Sakali kiyarugalan sila sin manga pagkahi nila m\u0101nusiya' sabab in manga tau suku' mu bukun hangka-pikilan iban sin manga tau bukun agad kaymu. Biya' da isab sila k\u0101ku', bukun hangka-pikilan iban sin manga tau bukun agad kaymu."
                            },
                            {
                                "text": "Malayngkan, bukun in pangayuun ku kaymu in \u012bgan mu sila dayn ha dunya ini, sagawa' in pangayuun ku kaymu ayaran mu sila bat sila di' kapagbayaan sin Iblis, amu in puunan sin kat\u0101n kang\u012ban."
                            },
                            {
                                "text": "In manga tau suku' ku sibu' na tuud iban aku sabab in pikilan nila bukun na biya' sin pikilan sin manga m\u0101nusiya' d\u012b ha dunya."
                            },
                            {
                                "text": "Bang mayan isab sila pakandihun mu, iban suchihun mu in lawm atay nila. In kasabunnalan sin manga kat\u0101n kiyabayta' ha Parman mu amu in makasuchi sin lawm atay nila."
                            },
                            {
                                "text": "Naraak ku na sila mawn pa manga m\u0101nusiya' biya' da isab sin aku naraak mu mari pa dunya."
                            },
                            {
                                "text": "Iban dayn ha pasal nila hibugsu' ku kaymu in dugu'-nyawa ku ha supaya masuchi in lawm atay nila iban t\u016bpun sila mahinang manga suku' mu. "
                            },
                            {
                                "text": "\u201cBukun sadja isab manga mulid ku in pangayuan ku duwaa,\u201d laung hi \u012asa, \u201csagawa' sampay manga tau amu in ha sus\u016bngun magparachaya k\u0101ku' sabab sin pagnas\u012bhat sin manga mulid ku."
                            },
                            {
                                "text": "Iban, \u016a Ama', pangayuun ku isab kaymu bang mayan isab in sila kat\u0101n maghangka-atay iban maghangka-pikilan. Bang mayan sila humambuuk k\u0101tu' biya' sin ikaw tutug himahambuuk k\u0101ku' iban in aku tutug himahambuuk kaymu. Bang mayan sila humambuuk k\u0101tu' ha supaya in manga m\u0101nusiya' magparachaya sin ikaw in nagpakari k\u0101ku'."
                            },
                            {
                                "text": "Damikkiyan, kiyarihil ku na kanila in kalagguan biya' sin kalagguan kiyarihil mu k\u0101ku', ha supaya sila mahambuuk biya' sin kita maghahambuuk."
                            },
                            {
                                "text": "Tutug aku humambuuk kanila biya' sin ikaw tutug himahambuuk k\u0101ku', ha supaya sila maghangka-atay tuud. Na, bang sila maghangka-atay na, na kaingatan na sin manga m\u0101nusiya' sin ikaw in nagdaak k\u0101ku' mari, iban kaingatan nila na sin kalasahan mu in manga tau suku' ku biya' sin lasa mu k\u0101ku'. "
                            },
                            {
                                "text": "\u201c\u016a Ama', in kabayaan ku makapaghambuuk aku didtu ha hulaan ku iban sin manga kiyasuku' mu k\u0101ku', ha supaya kakitaan nila in sahaya iban kalagguan ku, amu in kalagguan d\u012bhil mu k\u0101ku' pasal asal kaw malasa k\u0101ku' ha wala' pa naawn in dunya. "
                            },
                            {
                                "text": "\u201c\u016a, Ama', ikaw in puunan sin kabuntulan. Di' kaw kaingatan sin manga tau bukun agad kaymu, sagawa' kaingatan ta kaw iban kaingatan da isab sin manga tau agad k\u0101ku' sin ikaw in nagpakari k\u0101ku'."
                            },
                            {
                                "text": "Piyah\u0101ti ku na kanila in pasal mu, iban di' ku bugtuun in pagpah\u0101ti kanila ha supaya hum\u016bp in lasa mu kanila biya' sin lasa mu him\u016bp k\u0101ku', iban ha supaya aku di' malawa' dayn ha lawm atay nila.\u201d "
                            }
                        ]
                    },
                    {
                        "verses": [
                            {
                                "text": "   Manjari pag'ubus hi \u012asa nangayu' duwaa, miyadtu siya iban sin manga mulid niya pa hansipak sin Sapa' Kidrun. Pagdatung nila pa lugal yaun, tim\u016by siya iban sin manga mulid pa lawm kabbun."
                            },
                            {
                                "text": " Na, kiyaingatan hi Judas, amu in panipu, in lugal kiyadtuan hinda \u012asa sabab asal niya kabiyaksahan sin mawmu hinda \u012asa magtipun duun iban sin manga mulid niya."
                            },
                            {
                                "text": "Hangkan hi Judas in nagmalim ha manga sundalu bangsa R\u016bm iban sin manga pulis jaga sin B\u0101y sin Tuhan amu in naraak sin manga nakura' kaimaman iban sin manga Parisi, madtu pa lawm kabbun. Nagdar\u0101 sila manga pakukus, manga tanju', iban parul."
                            },
                            {
                                "text": " Sakali asal kiyatalusan hi \u012asa in unu-unu kat\u0101n s\u016bng kumugdan kaniya. Hangkan pagdatung mawn sin manga sundalu iban manga pulis jaga, biy\u0101k niya sila sarta' laung hi \u012asa kanila, \u201cHisiyu in liyawag niyu?\u201d"
                            },
                            {
                                "text": " Na, in sambung nila, \u201cHi \u012asa, amu in tau dayn ha Nasarit.\u201d  Laung hi \u012asa, \u201cNa, aku na sa ini in tau piyaglawag niyu.\u201d  Na, in hi Judas amu in manipu kan \u012asa, yaun miyamagad ha manga sundalu iban manga pulis jaga."
                            },
                            {
                                "text": "Sakali pag'iyan hi \u012asa sin siya na in tau piyaglawag nila nakasigput sila pa ulihan iban naligad sila pa lupa'."
                            },
                            {
                                "text": " Na, iyasubu sila nagbalik hi \u012asa, laung niya, \u201cHisiyu in liyawag niyu?\u201d  In sambung nila, \u201cHi \u012asa, amu in tau dayn ha Nasarit.\u201d"
                            },
                            {
                                "text": " Laung hi \u012asa kanila, \u201cBiyaytaan ta na kamu sin aku na in tau piyaglawag niyu. Bang aku tuud in tau piyaglawag niyu, na yari na aku. Sagawa' ayaw niyu lapaya in manga iban ku ini.\u201d"
                            },
                            {
                                "text": "Piyamung niya yan ha supaya maagad in bakas kiyapamung niya, amu agi, \u201c\u016a Ama', di' kalawaan minsan hambuuk in manga tau kiyasuku' mu k\u0101ku'.\u201d"
                            },
                            {
                                "text": " Sakali ini magt\u016by liyarut hi Simun Pitrus in pakukus tiyatakus niya, ampa niya liyagut in hambuuk \u012bpun sin Imam Dakula'. Nautud in taynga dapit pa tuu sin tau liyagut niya. In ng\u0101n sin \u012bpun yadtu hi Malkus."
                            },
                            {
                                "text": " Laung hi \u012asa kan Pitrus, \u201cButangan magbalik in pakukus mu pa taguban niya! Akuhun ku in kat\u0101n kabinsanaan ini sabab asal ini in kiyaganta' k\u0101ku' sin Ama' ku.\u201d"
                            },
                            {
                                "text": "  Na, siyaggaw na hi \u012asa sin manga sundalu bangsa R\u016bm iban sin kapitan nila iban sin manga pulis jaga sin bangsa Yahudi, ampa nila siya hiyukutan."
                            },
                            {
                                "text": "Pag'ubus ampa nila siya diy\u0101 muna madtu kan Annas amu in ugangan usug hi Kayapas. In hi Kayapas amu in Imam Dakula' sin tahun yadtu."
                            },
                            {
                                "text": "In hi Kayapas ini amu in bakas nanghindu' ha manga nakura' Yahudi, sin marayaw pa hambuuk sadja tau in mapatay ganti' sin sila kat\u0101n."
                            },
                            {
                                "text": "   Na, miyurul kan \u012asa hi Simun Pitrus iban sin hambuuk mulid, amu in mag'\u012bngati tuud iban sin Imam Dakula'. Hangkan in mulid ini nakaagad kan \u012asa sim\u016bd pa lawm halaman sin b\u0101y sin Imam Dakula'."
                            },
                            {
                                "text": "Na, in hi Pitrus duun nakab\u012bn ha guwa' sin lawang. Hangkan gimuwa' nagbalik in mulid amu in mag'\u012bngati iban sin Imam Dakula', ampa niya biyairan piyas\u016bd hi Pitrus dayn ha babai amu in jaga sin lawang. Na, nakas\u016bd na hi Pitrus."
                            },
                            {
                                "text": " Sakali iyasubu hi Pitrus sin babai nagjajaga ha lawang, amu agi, \u201cBukun ka in ikaw hambuuk mulid sin tau nasaggaw yaun?\u201d  Namaylu hi Pitrus, laung niya, \u201cBukun.\u201d"
                            },
                            {
                                "text": " Manjari nagpabaga buling in manga daraakun sin Imam Dakula' iban sin manga jaga sabab mahaggut in hula' sin d\u016bm yadtu. Ubus ampa sila duun timindug nagpaanag ha katilibut sin baga k\u0101yu. Na, miyawn hi Pitrus limamud kanila nagpaanag."
                            },
                            {
                                "text": "   Manjari siyumariya hi \u012asa kaagi hi Annas, amu in bakas Imam Dakula', pasal sin manga mulid niya iban sin panghindu' niya ha manga tau."
                            },
                            {
                                "text": " In sambung hi \u012asa, \u201cIn aku nanghindu' duun sadja ha mayran bat karungugan sin manga tau kat\u0101n. Nanghindu' aku ha manga kalanggalan iban ha B\u0101y sin Tuhan, amu in pagtitipunan sin manga Yahudi. Bukun tapuk in pagnas\u012bhat ku ha manga tau."
                            },
                            {
                                "text": "Na, mayta' mu aku sumariyahun pasal sin paghindu' ku? In subay sumariyahun mu in manga tau nakarungug sin hindu' ku. Asubuha sila bang unu in biyayta' ku kanila. Kaingatan nila bang unu in h\u012bndu' ku kanila.\u201d"
                            },
                            {
                                "text": " Pag'ubus hi \u012asa namichara biya' h\u0101dtu nagt\u016by siya siyampak ha bayhu' sin hambuuk pulis jaga. Amu agi sin jaga kaniya, \u201cHalipulu kaw ini. Ayaw kaw magpamung biya' ha yan ha Imam Dakula'.\u201d"
                            },
                            {
                                "text": " In sambung hi \u012asa, \u201cBang sawpama awn mang\u012b' kiyapamung ku ha Imam Dakula', na baytaan pa tau kat\u0101n yari ha lawm paghuhukuman ini, sagawa' bang wayruun mang\u012b' kiyapamung ku, na mayta' mu aku siyampak?\u201d"
                            },
                            {
                                "text": " Na, pag'ubus tiyukbal na hi Annas hi \u012asa pa lawm lima hi Kayapas, amu in Imam Dakula', sagawa' in hi \u012asa masi hiyuhukutan."
                            },
                            {
                                "text": "   Na, in hi Pitrus masi duun nagtitindug ha daig sin k\u0101yu pagpaanagan. Sakali iyasubu siya sin manga kaibanan tau nagtitindug duun, amu agi kaniya, \u201cBukun ka in ikaw hambuuk mulid sin tau yaun?\u201d  Sagawa' namaylu hi Pitrus, laung niya, \u201cBukun.\u201d"
                            },
                            {
                                "text": " Sakali namung in hambuuk \u012bpun sin Imam Dakula', kampung sin tau amu in nalagut in taynga kaagi hi Pitrus. Amu agi kan Pitrus, \u201cBukun ka k\u012bta' ta kaw didtu ha lawm sin kabbun miyamagad kan \u012asa?\u201d"
                            },
                            {
                                "text": " Na, namaylu na isab nagbalik hi Pitrus. Sakali saruun-duun timagauk na in manuk usug."
                            },
                            {
                                "text": "   Manjari pagga lapit adlaw na, diy\u0101 nila na hi \u012asa dayn ha b\u0101y hi Kayapas madtu pa astana' sin gubnul sin bangsa R\u016bm. Sagawa' in manga nakura' Yahudi wala' sim\u016bd pa lawm sin astana' sabab maba'tal sila bang sila sum\u016bd pa b\u0101y sin bukun Yahudi. Ampa bang sila maba'tal di' sila makalamud kumaun sin pagjamu sin Haylaya Paglappas dayn ha Kamatay."
                            },
                            {
                                "text": "Hangkan gimuwa' hi Gubnul Pilatu, miyawn nangasubu ha manga nakura' Yahudi. Amu agi hi Gubnul Pilatu kanila, \u201cUnu ta' in narusa sin tau ini hangkan niyu siya tiyuntutan?\u201d"
                            },
                            {
                                "text": " In sambung nila, \u201cBang in tau yan wala' nakarusa di' namu' siya d\u0101hun mari kaymu.\u201d"
                            },
                            {
                                "text": " Laung hi Pilatu kanila, \u201cNa, pagga biya' ha yan, d\u0101ha niyu na siya ampa niyu butangi hukuman agad ha aturan sin sara' niyu.\u201d  In sambung sin manga nakura' Yahudi, \u201cWay kawasa namu' dumihil hukuman hipapatay in hisiyu-siyu tau nakarusa.\u201d"
                            },
                            {
                                "text": "Na, dayn ha sambung nila yan, naagad in bakas bichara hi \u012asa pasalan sin bang biya' diin kaagi in pagpatay kaniya."
                            },
                            {
                                "text": " Sakali sim\u016bd nagbalik hi Pilatu pa lawm sin astana' ampa niya piyatawag hi \u012asa iyasubu. Laung niya kan \u012asa, \u201cIkaw na ka in sultan sin manga Yahudi?\u201d"
                            },
                            {
                                "text": " In sambung hi \u012asa, \u201cIn pangasubu mu yan, guwa' ka dayn ha pikilan mu atawa awn tau dugaing namayta' kaymu pasal ku?\u201d"
                            },
                            {
                                "text": " In sambung hi Pilatu, \u201cMayta', in pangannal mu Yahudi aku? Manga pagkahi mu Yahudi iban sin manga nakura' kaimaman in timukbal kaymu mari k\u0101ku'. Unu in narusa mu?\u201d"
                            },
                            {
                                "text": " Na, in sambung hi \u012asa, \u201cIn hula' piyagsusultanan ku bukun d\u012b ha dunya ini. Sabab bang in hula' piyagsusultanan ku bat d\u012b ha dunya ini, na umatu in manga tau agad k\u0101ku' ha supaya aku di' masaggaw sin manga nakura' Yahudi. Sagawa' wala' sila imatu sabab bukun d\u012b ha dunya in hula' piyagsusultanan ku!\u201d"
                            },
                            {
                                "text": " Na, laung hi Pilatu, \u201cNa, bang bih\u0101dtu, sultan kaw?\u201d  In sambung hi \u012asa, \u201cNa, biya' sin agi mu, in aku sultan. Amu yan in sabab hangkan aku piyag'anak iban limahil mari pa dunya ha supaya ku hikabayta' in kasabunnalan. Na, hisiyu-siyu in agad ha kasabunnalan, magparachaya siya sin bayta' ku.\u201d"
                            },
                            {
                                "text": " Laung hi Pilatu, \u201cUnu baha' in kasabunnalan?\u201d"
                            },
                            {
                                "text": "   Manjari pag'ubus hi Pilatu nangasubu kan \u012asa, gimuwa' siya nagbalik madtu pa manga Yahudi. Laung niya kanila, \u201cWayruun dusa niya kiyabaakan ku amu in mapatut ku butangan hukuman. Malayngkan,\u201d laung hi Pilatu, \u201cbiya' na sin pagkabiyaksahan niyu, ha sakaba' waktu sin Haylaya Paglappas dayn ha Kamatay, awn pagpaguwaun ku hambuuk pilisu. Mabaya' kamu paguwaun ku kaniyu in sultan sin manga Yahudi?\u201d"
                            },
                            {
                                "text": " Na, imulang in manga nakura' Yahudi, amu agi, \u201cAyaw mu siya paguwaa! Hi Barabbas in kabayaan namu' paguwaun mu!\u201d (In hi Barabbas ini hambuuk mundu.)"
                            }
                        ]
                    },
                    {
                        "verses": [
                            {
                                "text": "Manjari nag'uldin na hi Pilatu palubakan hi \u012asa sin lalagut hipanglulubak."
                            },
                            {
                                "text": "Pag'ubus ampa in manga sundalu kimawa' manga sanga kahuy matunuk, ampa nila liyubid h\u012bnang biya' kuruna ampa siyangun pa \u016b hi \u012asa. Sarta' siyulugan nila hi \u012asa sin siub badju' taluk biya' sin siub badju' sin sultan."
                            },
                            {
                                "text": "Ubus ampa siya iyalup sin manga sundalu iyudju'-udju', laung nila, \u201cMabuhay in Sultan sin manga Yahudi!\u201d Ubus ampa nila siyampak hi \u012asa."
                            },
                            {
                                "text": " Sakali gimuwa' nagbalik hi Pilatu miyadtu pa manga tau mataud natitipun, laung niya ha manga tau, \u201cKitaa niyu ba, paguwaun ku hi \u012asa mari kaniyu ha supaya niyu kaingatan sin wayruun ng\u012b' kiyabaakan ku kaniya amu in mapatut butangan hukuman.\u201d"
                            },
                            {
                                "text": "Na, nar\u0101 na mawn pa guwa' hi \u012asa, l\u0101gi' masi siyasangunan in \u016b niya sin sanga kahuy matunuk, iban nagsusu'lug siya sin siub badju' taluk. Laung hi Pilatu ha manga tau, \u201cKitaa niyu ba, yari na in tau ini!\u201d"
                            },
                            {
                                "text": " Pagkita' sin manga nakura' kaimaman iban sin manga pulis jaga sin B\u0101y sin Tuhan kan \u012asa, magt\u016by sila nag'ulang-ulang, laung nila, \u201cPataya siya! Palansangan siya pa usuk bat siya mapatay na!\u201d  Laung hi Pilatu kanila, \u201cD\u0101ha niyu na siya ampa niyu lansangan pa usuk karna' wayruun ng\u012b' kiyabaakan ku kaniya amu in mapatut pamatayan ku kaniya.\u201d"
                            },
                            {
                                "text": " In sambung sin manga Yahudi, \u201cBang ha lawm sara' namu' subay siya patayun sabab naggulal siya sin baran niya Anak Tuhan.\u201d"
                            },
                            {
                                "text": " Pagdungug hi Pilatu sin bichara nila, g\u0101m mayan na siya miyuga'."
                            },
                            {
                                "text": "Sim\u016bd siya nagbalik pa lawm astana' ampa niya iyasubu hi \u012asa, laung niya, \u201cTau dayn diin kaw?\u201d  Sagawa' wala' simambung hi \u012asa."
                            },
                            {
                                "text": " Laung hi Pilatu kaniya, \u201cMayta' kaw di' sumambung k\u0101ku'? Wala' mu ka kiyaingatan sin awn kawasa ku magpaguwa' kaymu? Damikkiyan, awn da isab kawasa ku magpalansang kaymu pa usuk bat kaw matay.\u201d"
                            },
                            {
                                "text": " In sambung hi \u012asa, \u201cBang kaw wala' d\u012bhilan sin Tuhan kawasa, na way sa yan kapatut mu dumihil hukuman k\u0101ku'. Hangkan labi dakula' in dusa sin tau timukbal k\u0101ku' mari kaymu dayn sin dusa mu.\u201d"
                            },
                            {
                                "text": " Pagdungug hi Pilatu sin bichara hi \u012asa, lim\u0101g siya d\u0101n sin hikapuas niya kan \u012asa. Sagawa' imulang in manga tau mataud, amu in manga Yahudi, laung nila, \u201cBang mu siya paguwaun kumang\u012b' na in pagbagay mu iban sin sultan sin hula' R\u016bm! Karna' hisiyu-siyu in naggulal sin baran niya sultan, na in siya yan kimuntara ha sultan sin hula' R\u016bm!\u201d"
                            },
                            {
                                "text": " Na, pagdungug hi Pilatu sin bichara sin manga tau, diy\u0101 niya hi \u012asa pa guwa' ampa siya limingkud ha lingkuran sin manghuhukum didtu ha lugal pagtawagun Halaman Batu. (Bang ha bahasa Hibrani in ng\u0101n sin lugal yadtu Gabbata. )"
                            },
                            {
                                "text": "Na, in adlaw yadtu kimugdan ha waktu sin Haylaya Paglappas dayn ha Kamatay, ha adlaw pagng\u0101nan Adlaw Pagsakap.  Pagga mataas na suga, laung hi Pilatu ha manga tau, \u201cYari na in sultan niyu!\u201d"
                            },
                            {
                                "text": " Sagawa' imulang na isab in manga tau, laung nila,  \u201cPapatayan siya! Papatayan siya! Palansangan siya pa usuk!\u201d  Laung hi Pilatu kanila, \u201cMabaya' kamu hipalansang ku pa usuk in sultan niyu?\u201d  In sambung sin manga nakura' kaimaman, \u201cWay sultan namu' dugaing dayn sin sultan sin hula' R\u016bm!\u201d"
                            },
                            {
                                "text": " Na, pagga biya' h\u0101dtu in bichara sin manga tau, na tiyukbal na hi Pilatu kanila hi \u012asa, hipapalansang pa usuk bat matay."
                            },
                            {
                                "text": "   Sakali diy\u0101 nila na hi \u012asa gimuwa' dayn ha lawm d\u0101ira. Hi \u012asa in piyapagguyud nila sin usuk pagpatayan kaniya sampay sila nakaabut pa lugal pagng\u0101nan kulakub \u016b. (Bang ha bahasa Hibrani, Gulguta. )"
                            },
                            {
                                "text": "Na, pagdatung nila mawn, liyansang na sin manga sundalu hi \u012asa pa usuk, ubus ampa nila piyatindug iyusuk pa lupa'. Sakali awn isab duwa tau liyansang pa usuk, ubus ampa iyusuk pa lupa' duun ha k\u012bd pa k\u012bd sin kiyausukan kan \u012asa."
                            },
                            {
                                "text": " Manjari awn sulat pah\u0101ti biyutang ha usuk piyaglansangan kan \u012asa. In pah\u0101ti ini siyulat hi Pilatu, amu agi sin pah\u0101ti, \u201cHi \u012asa, tau Nasarit, Sultan sin manga Yahudi.\u201d"
                            },
                            {
                                "text": "Mataud tau in nakabacha sin pah\u0101ti sabab in lugal piyagpatayan kan \u012asa bukun malayu' dayn ha d\u0101ira. In pah\u0101ti yadtu siyulat ha t\u016bngka-ginis bahasa: ha bahasa Hibrani, ha bahasa sin manga tau R\u016bm, iban ha bahasa Girik."
                            },
                            {
                                "text": "Sakali laung sin manga nakura' kaimaman kan Pilatu, \u201cIn sulat pah\u0101ti mu wala' nakaamu sabab biya' ha ini in siyulat mu, \u2018In tau ini amuna in Sultan sin manga Yahudi!\u2019 Subay biya' ha ini in sulat pah\u0101ti mu bat makaamu, laung mu, \u2018In tau ini nag'iyan sin in siya Sultan sin manga Yahudi!\u2019 \u201d"
                            },
                            {
                                "text": " In sambung hi Pilatu kanila, \u201cIn bakas ku na kiyasulat di' na kapindahan.\u201d"
                            },
                            {
                                "text": " Na, pagga naubus na kiyalansang sin manga sundalu hi \u012asa pa usuk, kiyawa' nila in kat\u0101n siyusu'lug hi \u012asa ampa nila piyagbahagian nag'upat. In hambuuk pa hambuuk sundalu kim\u0101' hangka-bahagi'. Kiyawa' nila da isab in juba hi \u012asa amu in hiyahablun way sugpat niya."
                            },
                            {
                                "text": " Laung sin manga sundalu pakaniya-pakaniya, \u201cSubay natu' di' gisiun in juba ini. Sap\u0101dp\u0101d gisiun g\u0101m natu' na piyagkuut-kuutan, ingatun bang hisiyu in makakawa'.\u201d  Na, in h\u012bnang sin manga sundalu yan nakarihil kasabunnalan sin asal kiyasulat ha lawm Kitab Jabur, amu agi, \u201cPiyagbahagian nila in siyusu'lug ku, iban piyagkuut-kuutan nila in juba ku.\u201d  Na, naagad tuud in kiyasulat ha lawm Kitab karna' biya' da h\u0101dtu in hinang sin manga sundalu. "
                            },
                            {
                                "text": "Na, in ina' hi \u012asa duun nagtitindug masuuk pa usuk piyaglansangan kan \u012asa, iban duun isab in taymanghud babai sin ina' niya iban hi Mariyam amu in asawa hi Kurupas iban hi Mariyam amu in dayn ha d\u0101ira Magdala."
                            },
                            {
                                "text": "K\u012bta' hi \u012asa nagtitindug duun in ina' niya iban sin mulid kalasahan niya. Hangkan laung hi \u012asa ha ina' niya, \u201cIna', bihaun in mulid ku yan, anak mu na.\u201d"
                            },
                            {
                                "text": " Pag'ubus laung niya isab ha mulid niya, \u201cBihaun in ina' ku, ina' mu na.\u201d Na, tagnaan dayn ha waktu yadtu in ina' hi \u012asa himula' na ha lawman sin mulid yan."
                            },
                            {
                                "text": "   Manjari kiyaingatan na hi \u012asa sin in kat\u0101n daakan piyahinang kaniya naubus na nahinang. Na, ha supaya maagad in kiyasulat ha lawm Kitab, m\u012bchara hi \u012asa, laung niya, \u201cIyuhaw aku.\u201d"
                            },
                            {
                                "text": " Sakali asal awn duun bingki' hipu' sin tubig anggul (biya' tuba'). Na, pag'iyan hi \u012asa iyuhaw siya, kim\u0101' luppus in hambuuk sundalu ampa niya liyu'gum pa tubig anggul (biya' tuba'). Ubus ampa niya biyutang in luppus pa duhul kahuy ampa niya siyungit pa simud hi \u012asa."
                            },
                            {
                                "text": "Na, siyupsup hi \u012asa in tubig anggul ampa siya namichara, laung niya, \u201cNaubus na in hinang ku!\u201d  Pag'ubus tiyukku' niya in \u016b niya sarta' miyugtu' na in napas niya."
                            },
                            {
                                "text": "  Manjari in adlaw yadtu adlaw Jumaat. Na, miyadtu in manga nakura' Yahudi kan Pilatu nangayu' sin subay baliun in paa sin manga tau, amu in liyansang pa usuk bat matay magt\u016by, ha supaya hika\u012bg magt\u016by in manga mayat dayn ha usuk. Hangkan nangayu' in manga nakura' sin bih\u0101dtu, sabab di' sila mabaya' sin masi makaruun in manga mayat ha taas usuk bang maabut na adlaw paghali-hali iban pagpudji pa Tuhan. Karna' in adlaw yan, adlaw mulliya, amu in liyalaggu' tuud sin manga bangsa Yahudi."
                            },
                            {
                                "text": "Na, miyadtu na in manga sundalu ampa nila biyali' in paa sin hambuuk tau amu in iyagad kan \u012asa liyansang pa usuk. Damikkiyan da isab in hambuuk."
                            },
                            {
                                "text": "Sakali pagsuuk nila mawn kan \u012asa, k\u012bta' nila miyamatay na. Hangkan wala' nila na biyali' in paa niya."
                            },
                            {
                                "text": "Sagawa' biyudjak sin hambuuk sundalu in k\u012bd hi \u012asa. Na, saruun-duun gimuwa' in dugu' iban tubig."
                            },
                            {
                                "text": "In nakakita' ha manga pakaradjaan kimugdan kan \u012asa, amuna in nagsulat ha ini ha supaya kamu isab magparachaya. Kapangandulan in saksi' sin tau nagsulat ha ini iban kaingatan niya in kasabunnalan sin bayta' niya."
                            },
                            {
                                "text": "Na, in h\u012bnang (sin manga sundalu) yan nakarihil kasabunnalan sin asal kiyasulat ha lawm Kitab, amu agi, \u201cWay mabali' minsan hambuuk bukug niya.\u201d"
                            },
                            {
                                "text": "Iban awn pa isab kiyasulat ha lawm Kitab, amu agi, \u201cAturun nila in tau amu in piyabudjak nila.\u201d"
                            },
                            {
                                "text": "   Manjari awn hambuuk tau dayn ha kawman Arimati, in ng\u0101n niya hi Yusup. Miyadtu siya kan Pilatu namaid bang makajari kawaun in bangkay hi \u012asa dayn ha usuk. In hi Yusup ini hambuuk da isab agad kan \u012asa, sagawa' wala' siya nagpatampal sabab mabuga' siya ha manga nakura' Yahudi. Na, tiyugutan m\u0101n siya hi Pilatu kum\u0101' sin bangkay, miyadtu na hi Yusup kim\u0101' sin bangkay."
                            },
                            {
                                "text": "Miyagad da isab kan Yusup hi Nikudimus, amu in bakas miyadtu kan \u012asa sin d\u016bm dim\u0101 nagbichara. Nagdar\u0101 siya duwangka-ginis ubat mahamut (hipag'adjal sin bangkay hi \u012asa). In hinang ubat yan burak amu in pagtawagun \u201cmira\u201d piyapaglamud iban sin kahuy alus. In bu'gat sin ubat mahamut awn manga kay'man kilu."
                            },
                            {
                                "text": "Manjari kiyawa' na sin duwangka-tau ini in bangkay hi \u012asa ampa nila siyaput sin kuku puti' marayaw biyubutangan nila sin ubat mahamut, karna' biya' h\u0101dtu in addat sin manga Yahudi bang magkubul sin mayat nila."
                            },
                            {
                                "text": "Na, duun ha lugal masuuk ha piyagpatayan kan \u012asa awn hambuuk kabbun. Duun ha kabbun yan awn hambuuk kubul biya' lupa sungab batu in ba'gu h\u012bnang amu in wala' pa kiyapangubulan."
                            },
                            {
                                "text": "Na pagga pagkikinsumun na in adlaw Sabtu' iban in kubul yaun masuuk pa lugal piyagpatayan kan \u012asa, na duun nila na kiyubul in bangkay hi \u012asa. "
                            }
                        ]
                    },
                    {
                        "verses": [
                            {
                                "text": "   Manjari pag'adlaw Ahad subu-subu pa, miyadtu hi Mariyam amu in babai dayn ha Magdala pa kubul hi \u012asa. Pagdatung niya pa kubul, k\u012bta' niya na\u012bg na in batu bakas piyagtambul sin s\u016bran pa lawm kubul."
                            },
                            {
                                "text": "Na, dimagan siya madtu namayta' kan Simun Pitrus iban pa mulid amu in kalasahan hi \u012asa. Laung niya kanila, \u201cKiyawa' nila in Panghu' dayn ha lawm kubul. Di' natu' na ini kaingatan bang haunu nila siya biyutang!\u201d"
                            },
                            {
                                "text": " Na, saruun-duun miyadtu hi Pitrus pa kubul hi \u012asa iban sin mulid kalasahan hi \u012asa."
                            },
                            {
                                "text": "Dimagan sila karuwa madtu pa kubul sa' in hi Pitrus kiyab\u012bn ha ulihan sabab mabiskay dumagan in mulid kalasahan hi \u012asa. Hangkan siya in nakauna dimatung pa kubul."
                            },
                            {
                                "text": "Pagdatung niya pa kubul, sin\u012bb niya in lawm kubul. K\u012bta' niya in saput nagbubutang sagawa' wala' siya sim\u016bd pa lawm kubul."
                            },
                            {
                                "text": "Sakali pagdatung mawn hi Simun Pitrus, tim\u016by siya sim\u016bd pa lawm kubul. K\u012bta' niya in saput nagbubutang,"
                            },
                            {
                                "text": "iban k\u012bta' niya nalul\u016bn na in kakana' bakas piyagputus sin \u016b hi \u012asa, l\u0101gi' nakakandi na dayn ha saput."
                            },
                            {
                                "text": "Na, in mulid amu in nakaratung muna pa kubul, sim\u016bd da isab pa lawm kubul. Pagkita' niya sin saput, magt\u016by siya nagparachaya sin in hi \u012asa nabuhi' na nagbalik."
                            },
                            {
                                "text": "Asal awn kiyasulat ha lawm Kitab sin mabuhi' hi \u012asa magbalik dayn ha kamatay, sagawa' ha waktu yadtu in yan wala' pa kiyah\u0101tihan sin manga mulid hi \u012asa."
                            },
                            {
                                "text": "Sakali in duwa mulid minuwi' na nagbalik."
                            },
                            {
                                "text": "   Sakali in hi Mariyam masi duun nagtitindug nagtatangis ha guwa' sin kubul. Ha sa'bu niya nagtatangis sin\u012bb niya in lawm kubul."
                            },
                            {
                                "text": "Pags\u012bb niya, k\u012bta' niya in duwa mal\u0101ikat nagtatamung puti', limilingkud ha bakas kiyabutangan sin bangkay hi \u012asa. In hambuuk ha dapit pa \u016bhan, ampa in hambuuk ha dapit pa sik\u0101n."
                            },
                            {
                                "text": " Laung sin manga mal\u0101ikat kaniya, \u201cInda', unu in piyagtangisan?\u201d  In sambung niya, \u201cIn\u012bgan nila in bangkay sin Panghu' ku dayn d\u012b iban di' ku na kaingatan bang haunu nila biyutang!\u201d"
                            },
                            {
                                "text": " Pag'ubus yadtu himarap hi Mariyam pa ulihan sarta' k\u012bta' niya hi \u012asa nagtitindug duun, sagawa' wala' niya kiyakil\u0101han hi \u012asa."
                            },
                            {
                                "text": " Laung hi \u012asa kaniya, \u201cInda', mayta' kaw nagtangis? Iban hisiyu in liyawag mu?\u201d  Sagawa' in pangannal hi Mariyam tau nagtutunggu' sin kabbun pangungubulan in dim\u0101 nagbichara kaniya. Hangkan in sambung niya, laung niya, \u201cTuwan, bang ikaw in kimawa' sin bangkay niya dayn d\u012b, baytai aku bang haunu na, bat kadtuun ku kawaun.\u201d"
                            },
                            {
                                "text": " Sakali laung hi \u012asa kaniya, \u201cMariyam.\u201d  Saruun-duun iyatud niya hi \u012asa sarta' timulik siya, laung niya ha bahasa Hibrani, \u201cRabbuni.\u201d (H\u0101ti niya, \u201cGuru\u201d.)"
                            },
                            {
                                "text": " \u201cAyaw mu aku gunggungi,\u201d laung hi \u012asa kaniya, \u201csabab wala' pa aku nakabalik madtu pa Ama' ku. Sagawa' kadtu kaw pa katawtaymanghuran ku ampa mu sila baytai sin magbabalik na aku madtu pa Ama' ku amu in Tuhan ku. Siya da isab in Ama' iban Tuhan niyu.\u201d"
                            },
                            {
                                "text": " Na, miyadtu hi Mariyam, amu in babai dayn ha Magdala, namayta' ha manga mulid hi \u012asa sin k\u012bta' niya in Panghu' iban biyaytaan niya sila sin bichara hi \u012asa kaniya. "
                            },
                            {
                                "text": "   Sakali nar\u016bm mayan sin adlaw Ahad, nagtipun in manga mulid hi \u012asa ha hambuuk b\u0101y sa' tiyatambul nila in lawang kiyakandaru sabab mabuga' sila ha manga nakura' Yahudi. Sakali miyadtu hi \u012asa nagpanyata' timindug ha gi'tungan nila, laung niya kanila. \u201cBang mayan awn kasannyangan ha lawm atay niyu.\u201d"
                            },
                            {
                                "text": "Pag'ubus hi \u012asa nagbichara piyakita' niya ha manga mulid niya in duwa lima niya iban sin k\u012bd niya, (amu in tanda' nagpakita' sin siya na tuud hi \u012asa). Na landu' tuud in kakuyagan sin manga mulid pagkita' nila ha Panghu'."
                            },
                            {
                                "text": " Sakali biyalikan hi \u012asa in bichara niya kanila, laung niya, \u201cBang mayan awn kasannyangan ha lawm atay niyu. Bihaun daakun ta kamu biya' da isab k\u0101ku' naraak sin Ama' ku mari.\u201d"
                            },
                            {
                                "text": "Pag'ubus ampa hi \u012asa himanggut sin napas niya pa guwa' piyatudju pa manga mulid niya, sarta' laung niya kanila, \u201cTaymaa niyu in R\u016b sin Tuhan."
                            },
                            {
                                "text": "Bang niyu maapun in manga tau, tantu ampunun da isab sila sin Tuhan, sagawa' bang niyu sila di' maapun, na tantu di' da isab sila ampunun sin Tuhan.\u201d"
                            },
                            {
                                "text": "  Na, in waktu pagkawn hi \u012asa pa manga mulid niya sa'bu wala' duun hi Tumas, (amu in pagtawagun Kambal.) In hi Tumas ini agad ha hangpu' tagduwa mulid hi \u012asa."
                            },
                            {
                                "text": "Hangkan biyaytaan siya sin kaibanan mulid, laung nila kaniya, \u201cNakapagkita' kami iban sin Panghu'!\u201d  Laung hi Tumas kanila, \u201cBang ku di' kakitaan sin duwa mata ku iban kakumpitan in limpa' sin lansang ha duwang sipak lima niya iban masanaw in limpa' sin pali' ha k\u012bd niya, di' aku magparachaya sin bayta' niyu.\u201d"
                            },
                            {
                                "text": " Manjari pagga hangka-pitu na nakalabay, nagp\u016bn na isab nagbalik in manga mulid hi \u012asa iban nakaagad na hi Tumas kanila. Sakali pagsayu nila, yaun na hi \u012asa timitindug ha gi'tungan nila, malayngkan kiyakandaruhan nila in lawang. Laung hi \u012asa kanila, \u201cBang mayan awn kasannyangan ha lawm atay niyu.\u201d"
                            },
                            {
                                "text": "Pag'ubus laung niya kan Tumas, \u201cKitaa iban kumpiti in lima ku ha supaya mu kananaman in limpa' sin pali' ku, iban s\u0101nawa in k\u012bd ku bat kananaman in limpa'. Ayaw na kaw magduwa-ruwa. Pagparachaya na kaw k\u0101ku'!\u201d"
                            },
                            {
                                "text": " In sambung hi Tumas kaniya, \u201c\u016a Panghu' ku, ikaw in Tuhan ku!\u201d"
                            },
                            {
                                "text": " Laung hi \u012asa kaniya, \u201cIn ikaw nagparachaya k\u0101ku' pasal sin k\u012bta' mu aku nagbaran mari. Dakula' in karayawan sin manga tau magparachaya k\u0101ku' minsan nila aku wala' k\u012bta'!\u201d"
                            },
                            {
                                "text": "  Na, mataud pa manga mu'jijat nahinang hi \u012asa ha matahan sin manga mulid niya, amu in wala' nakalamud siyulat ha Kitab ini."
                            },
                            {
                                "text": "Sagawa' kiyasulat ha lawm Kitab ini in manga pakaradjaan pasal hi \u012asa, ha supaya kamu magparachaya sin in hi \u012asa amuna tuud in Almasi, amu in Anak Tuhan, iban ha supaya da isab makabaak kamu kabuhi' salama-lama sabab sin pangandul niyu kaniya. "
                            }
                        ]
                    },
                    {
                        "verses": [
                            {
                                "text": "  Manjari manga pilay adlaw na limabay miyadtu na isab hi \u012asa nagbalik nagpanyata' ha manga mulid niya didtu ha higad sin Dagat Tibiri. Biya' ha ini in pagpanyata' hi \u012asa ha manga mulid niya."
                            },
                            {
                                "text": "Ha wala' pa nakapagpanyata' hi \u012asa mawn pa manga mulid niya, nagpup\u016bn hinda Pitrus, hi Tumas, amu in pagtawagun Kambal, hi Natanyal, amu in dayn ha Kana ha hula' Jalil, in duwa anak hi Sibidi iban sin duwa pa mulid hi \u012asa."
                            },
                            {
                                "text": "Laung hi Simun Pitrus ha manga iban niya, \u201cMadtu pa aku manglaya.\u201d  Laung sin manga iban niya, \u201cMagad kami kaymu.\u201d (Na, diyayungan nila na in kumpit nila asibi' pa lawd.) Sagawa' dayn ha d\u016bm sampay naabut lapit adlaw wayruun ista' nakawa' nila."
                            },
                            {
                                "text": " Baya-baya m\u0101n maadlaw na, didtu hi \u012asa timitindug ha higad dagat. Sagawa' wala' siya kiyakil\u0101han sin manga mulid niya."
                            },
                            {
                                "text": " Sakali tiyawag sila hi \u012asa, \u201cUwa', manga tuwan, awn da ka nakawa' niyu yan?\u201d  Laung nila, \u201cWayruun.\u201d"
                            },
                            {
                                "text": " Laung hi \u012asa kanila, \u201cLarukan in laya niyu ha dapit pa tuu sin kumpit niyu bat kamu makakawa' ista'.\u201d Na, liyaruk nila na in laya nila, sakali di' nila na mautung pasal mataud tuud ista' in nakawa' sin laya nila."
                            },
                            {
                                "text": " Manjari m\u012bchara kan Pitrus in mulid kalasahan hi \u012asa, laung niya, \u201cHi Panghu' in tau yaun!\u201d Pagdungug hi Pitrus sin bichara sin mulid yaun, magt\u016by siya nag'\u016bs-'\u016bs nagbadju'. (Pasal bakas niya in\u012bgan in badju' niya.) Ubus ampa siya timugpa' pa dagat."
                            },
                            {
                                "text": "Na, in kaibanan mulid nagdayung na pa higad dagat ha sa'bu nila nag'uutung sin laya nila hipu' sin ista'. Bukun sila malayu' dayn ha higad dagat karna' awn da manga kay'man ngarupa in layu' nila."
                            },
                            {
                                "text": "Pagdatung nila pa higad dagat, k\u012bta' nila in baga k\u0101yu piyagdarangdangan sin ista' iban awn da isab manga tinapay."
                            },
                            {
                                "text": " Na, laung hi \u012asa kanila, \u201cD\u0101 kamu mari sin manga ista' nakawa' niyu.\u201d"
                            },
                            {
                                "text": " Sakali simakat magt\u016by hi Pitrus pa kumpit nila ampa niya hiyubaran in laya. Ubus ampa niya giyuyud in laya pa higad dagat. In laya nila nahipu' sin manga ista' maaslag sadja. In taud sin manga ista' awn hanggatus tagkay'man tagt\u016b kat\u0101n. Sagawa' minsan bih\u0101dtu in taud sin ista' wala' minsan nagisi' in laya nila."
                            },
                            {
                                "text": "Laung hi \u012asa kanila, \u201cKari na kamu kaun.\u201d Na, wayruun tuud minsan hambuuk mulid niya in timawakkal nangasubu kaniya bang hisiyu siya sabab asal kiyaingatan nila sin siya na in Panghu' nila."
                            },
                            {
                                "text": "Sakali kiyawa' na madtu hi \u012asa in tinapay ampa niya d\u012bhil mawn pa manga mulid niya. Damikkiyan in ista'."
                            },
                            {
                                "text": " Na, amuna ini in hikat\u016b pagpanyata' hi \u012asa mawn pa manga mulid niya dayn ha waktu kabuhi' kaniya magbalik dayn ha kamatay."
                            },
                            {
                                "text": "  Pag'ubus nila nagkaun, laung hi \u012asa kan Pitrus, \u201cSimun, anak hi Yahiya, in lasa mu k\u0101ku' lumabi tuud baha' dayn ha lasa sin manga kaibanan ini k\u0101ku'?\u201d  In sambung hi Pitrus, \u201cHuun, Panghu', kaingatan mu sin malasa aku kaymu.\u201d  Laung hi \u012asa kaniya, \u201cPalihalaa in manga tau suku' ku biya' sin pagpalihala' sin mag'iipat bili-bili ha manga anak bili-bili niya.\u201d"
                            },
                            {
                                "text": " Nangasubu na isab nagbing hi \u012asa kan Pitrus, \u201cSimun, anak hi Yahiya, malasa ka kaw tuud k\u0101ku'?\u201d  In sambung hi Pitrus, \u201cHuun, Panghu', kaingatan mu sin malasa aku kaymu.\u201d  Laung hi \u012asa kaniya, \u201cPalihalaa in manga tau suku' ku biya' sin pagpalihala' sin mag'iipat bili-bili ha manga bili-bili niya.\u201d"
                            },
                            {
                                "text": " Sakali iyasubu na isab nagbalik hi \u012asa hi Pitrus, laung niya, \u201cSimun, anak hi Yahiya, malasa ka kaw tuud k\u0101ku'?\u201d  Na, nasusa hi Pitrus sabab nakat\u016b na siya iyasubu hi \u012asa bang siya malasa tuud kaniya. Na, hangkan laung niya, \u201cPanghu', kaingatan mu in unu-unu kat\u0101n. Na, tantu kaingatan mu sin malasa aku kaymu!\u201d  Laung hi \u012asa kaniya, \u201cPalihalaa in manga tau suku' ku biya' sin pagpalihala' sin mag'iipat bili-bili ha manga bili-bili niya."
                            },
                            {
                                "text": "Baytaan ta kaw sin kasabunnalan. Sin bata' pa kaw luhaya kaw magbadju' iban maglunsul pakain-pakain in kabayaan mu. Sagawa' lumaas mayan kaw, sayangun mu in karuwang sipak buktun mu ampa kaw hukutan sin dugaing tau. Ubus ampa kaw d\u0101hun pa lugal di' mu kabayaan kadtuun.\u201d"
                            },
                            {
                                "text": "Hangkan hi \u012asa namichara bih\u0101dtu sabab hipaingat niya bang biya' diin in kamatay hi Pitrus. L\u0101gi' in kamatay niya makarihil da isab kalagguan ha Tuhan.  Na, laung hi \u012asa kan Pitrus, \u201cAgad na kaw k\u0101ku'!\u201d"
                            },
                            {
                                "text": "  Manjari pagharap hi Pitrus pa ulihan, k\u012bta' niya in mulid amu in kalasahan hi \u012asa. In mulid ini amuna in simuuk tuud kan \u012asa ha waktu sa'bu nila nagjamu ampa nangasubu kan \u012asa, laung niya, \u201cPanghu' hisiyu in manipu kaymu?\u201d"
                            },
                            {
                                "text": "Pagkita' hi Pitrus ha mulid ini, iyasubu niya hi \u012asa, laung niya, \u201cPanghu', na biya' diin in siya yaun?\u201d"
                            },
                            {
                                "text": " In sambung hi \u012asa kaniya, \u201cMayta', unu in kibil mu bang in kabayaan ku buhi' siya sampay aku magbalik mari pa dunya? In pasal ha yan wayruun lamud mu. Agad na kaw k\u0101ku'!\u201d"
                            },
                            {
                                "text": " Na, dayn didtu naglatag in suysuy pa manga tau agad kan \u012asa sin in mulid amu in kalasahan niya di' mapatay. Sagawa' wala' imiyan hi \u012asa sin di' matay in mulid yaun. In agi niya biya' ha ini, laung niya, \u201cMayta', unu in kibil mu bang in kabayaan ku buhi' siya sampay aku magbalik mari pa dunya?\u201d"
                            },
                            {
                                "text": " In mulid piyag'iyan hi \u012asa, amuna in namayta' iban simulat sin kat\u0101n pakaradjaan ini pasal hi \u012asa. L\u0101gi' kaingatan sin kitaniyu kat\u0101n sin bunnal in bayta' sin mulid yan."
                            },
                            {
                                "text": "  Mataud pa tuud in manga nahinang hi \u012asa, sumagawa' bang hisulat in kat\u0101n nahinang niya ha manga Kitab, na maray' di' maluun d\u012b ha dunya ini in taud sin manga Kitab pasal niya. Wassalam!  "
                            }
                        ]
                    }
                ]
            },
            {
                "names": [
                    "Acts"
                ],
                "usfm_id": "ACT",
                "abbreviation": "Acts",
                "chapters": [
                    {
                        "verses": [
                            {
                                "text": "  Alamat ini sulat naug dayn kan Lukas mari kan Tiyupilas. Kaingatan mu ha tagna' sulat ku kaymu biyayta' ku in manga pakaradjaan nahinang hi \u012asa iban sin manga hindu' niya dayn ha waktu tiyagnaan niya in hinang niya"
                            },
                            {
                                "text": "sampay pa waktu amu in kaangkat kaniya pa taas langit. Ha wala' pa siya naangkat pa taas langit, awn daakan bin\u012bn hi \u012asa ha manga tau nap\u012b' niya wakil niya. In daakan ini naug dayn ha kawasa sin R\u016b sin Tuhan."
                            },
                            {
                                "text": "  In hi \u012asa nakamataud nagpanyata' ha manga kiyawakilan niya ha supaya sila magparachaya tuud sin in siya buhi'. In lugay sin waktu pagpanyata' niya kanila naabut sampay pa ka'patan adlaw dayn ha kamatay kaniya. Ha manga waktu sin pagpanyata' niya yan, nagbichara hi \u012asa iban sin manga kiyawakilan niya pasal sin pamarinta sin Tuhan."
                            },
                            {
                                "text": "Ha hambuuk waktu, ha sa'bu hi \u012asa duun ha manga kiyawakilan niya, biyaytaan niya sin subay sila di' m\u012bg dayn ha Awrusalam, iban laung niya kanila, \u201cTagari niyu in kiyajanji' sin Ama' ku kaniyu."
                            },
                            {
                                "text": "In hi Yahiya, tubig in piyangligu' niya ha manga tau, sagawa' bukun na malugay in kamu yan h\u016bpun na sin R\u016b sin Tuhan.\u201d"
                            },
                            {
                                "text": " Manjari awn hambuuk waktu duun hi \u012asa nagtitipun iban sin manga mulid niya. Sakali iyasubu siya sin manga mulid niya, laung nila, \u201cPanghu', hirihil mu na ka bihaun in kawasa ha bangsa ta Israil mamarinta magb\u012bng?\u201d"
                            },
                            {
                                "text": " Laung hi \u012asa kanila, \u201cAma' ku in magbaya' magganta' bang biya' diin in lugay iban unu in waktu maawn in piyangasubu niyu yan. Bukun wajib hipaingat kaniyu bang ku'nu tuud maawn in pasal yan."
                            },
                            {
                                "text": "Sagawa' bang kamu h\u016bpun na sin R\u016b sin Tuhan, dayn ha tulung-tabang niya, awn na kawasa niyu. Kamu in mamayta' sin kat\u0101n kah\u0101lan pasal ku pa manga tau ha d\u0101ira Awrusalam, ha katilingkal sin hula' Yahudiya iban Samariya sampay pa upat pidju \u0101lam sin dunya.\u201d"
                            },
                            {
                                "text": " Pag'ubus na mayan hi \u012asa namichara, magt\u016by siya naangkat pa taas langit. Duun in manga kiyawakilan niya nag'aatud kaniya sampay siya kiyalibunan na sin gabun."
                            },
                            {
                                "text": " Na, masi sila naghahangad pa taas langit dayn ha waktu kaangkat kan \u012asa pa taas langit. Sakali saruun-duun awn duwa tau nagtatamung puti' in timindug ha daig nila."
                            },
                            {
                                "text": "Amu agi kanila, \u201cIn kamu manga tau Jalil, mayta' kamu yan timitindug himahangad pa taas langit? In hi \u012asa amu in naangkat pa taas langit hayn-duun nabutas dayn kaniyu, ha sus\u016bngun magbalik na mari kaniyu. In kaagi sin pagbalik niya mari biya' da isab sin kaangkat kaniya pa taas langit.\u201d"
                            },
                            {
                                "text": "  Manjari nagbalik na in manga kiyawakilan hi \u012asa pa Awrusalam dayn ha B\u016bd Jaytun. In layu' sin B\u016bd Jaytun pa Awrusalam awn manga hambuuk batu."
                            },
                            {
                                "text": "Pagdatung nila pa Awrusalam, gimaban sila pa taas b\u0101y, ampa sila sim\u016bd pa bilik diridtuan nila. In sila ini amuna hinda Pitrus, hi Yahiya, hi Ya'kub, hi Andariyas, hi Pilip iban hi Tumas, hi Bartulumi iban hi Matiyu, hi Ya'kub, amu in anak hi Alpa, hi Simun amu in bantug simulang ha pamarinta sin hula' R\u016bm, iban hi Judas amu in anak hi Ya'kub."
                            },
                            {
                                "text": "In sila ini kat\u0101n daran nagtitipun mangarap pa Tuhan iban sin manga kababaihan iban da isab hi Mariyam, ina' hi \u012asa iban sin manga taymanghud usug hi \u012asa."
                            },
                            {
                                "text": " Pag'ubus yadtu hambuuk adlaw nagp\u016bn in manga tau nagpaparachaya kan \u012asa. In taud nila awn manga hanggatus kawhaan. Sakali timindug hi Pitrus namichara."
                            },
                            {
                                "text": "Laung niya, \u201cManga katawtaymanghuran ku, di' manjari bang di' maagad in kiyasulat ha lawm Kitab pasal sin bayta' sin R\u016b sin Tuhan pasal hi Judas amu in nagmalim ha manga tau nanaggaw kan \u012asa. In bayta' yan gimuwa' dayn ha simud hi Daud."
                            },
                            {
                                "text": "In hi Judas bakas hambuuk iban namu'. Hangka-agaran kami iban siya sabab in siya nap\u012b' isab lumamud ha hinang kiyasuku' k\u0101mu'.\u201d"
                            },
                            {
                                "text": " (In s\u012bn bakas piyanangdan kan Judas sin hinang niya mang\u012b', amuna in s\u012bn piyam\u012b lupa'. (Duun ha lupa' yan naggantung hi Judas sin baran niya.) Duun siya nahulug sarta' nabustak in tiyan niya iban gimuwa' in lungun-lungun niya."
                            },
                            {
                                "text": "Na, kiyaingatan sin manga tau kat\u0101n naghuhula' ha Awrusalam in pasal yan. Hangkan ngiy\u0101nan nila in lupa' yan, Akildama. In h\u0101ti niya bang ha bahasa nila, \u201cLupa' Bin\u012b sin Dugu'.\u201d)"
                            },
                            {
                                "text": " \u201cNa,\u201d laung hi Pitrus, \u201cbiya' ha ini in kiyasulat ha lawm Kitab Jabur, amu agi, \u2018Bang m\u0101n mag'\u012bgan in manga tau dayn ha paghula' niya iban wayruun na tau maghula' duun!\u2019  L\u0101gi' kiyasulat da isab ha lawm Kitab, amu agi, \u2018Bang m\u0101n awn tau makaganti' sin hinang niya!\u2019 "
                            },
                            {
                                "text": "Na, hangkan dayn ha sabab yan subay awn tau gumanti' kan Judas magad k\u0101mu' mamayta' pa manga tau pasal sin nabuhi' hi Panghu' \u012asa nagbalik dayn ha kamatay. In tau gumanti' ini subay asal miyamagad ha biya' k\u0101mu', amu in bakas nag'aagad pakain-pakain iban hi Panghu' \u012asa tagnaan dayn ha waktu kaligu' hi Yahiya kan Panghu' \u012asa sampay pa waktu kaangkat kaniya pa taas langit.\u201d "
                            },
                            {
                                "text": "Na, hangkan dayn ha sabab yan subay awn tau gumanti' kan Judas magad k\u0101mu' mamayta' pa manga tau pasal sin nabuhi' hi Panghu' \u012asa nagbalik dayn ha kamatay. In tau gumanti' ini subay asal miyamagad ha biya' k\u0101mu', amu in bakas nag'aagad pakain-pakain iban hi Panghu' \u012asa tagnaan dayn ha waktu kaligu' hi Yahiya kan Panghu' \u012asa sampay pa waktu kaangkat kaniya pa taas langit.\u201d "
                            },
                            {
                                "text": "Na, sakali awn duwa tau piyagp\u012ban nila: hi Yusup amu in pagtawagun Barsabbas (iban pagtawagun da isab siya Justus) iban hi Mattiyas."
                            },
                            {
                                "text": " Na, nangayu' duwaa pa Tuhan hinda Pitrus, laung nila, \u201c\u016a, Panghu', ikaw da in makaingat sin lawm pikilan sin manga m\u0101nusiya' kat\u0101n. Hangkan pangayuun namu' kaymu, baytai kami bang hisiyu ha duwa tau ini in p\u012bun namu'"
                            },
                            {
                                "text": "mahinang wakil mu gumanti' kan Judas, amu in yadtu na nanaykud pa hula' kiyasuku' kaniya.\u201d"
                            },
                            {
                                "text": "Na, pag'ubus nila nangayu' duwaa, siyulat nila na in ng\u0101n sin duwangka-tau ampa nila piyagkuut-kuutan. Na, in ng\u0101n nakuut nila, ng\u0101n hi Mattiyas. Hangkan hi Mattiyas in nakaganap ha hangpu' tag'isa tau kiyawakilan hi \u012asa. "
                            }
                        ]
                    },
                    {
                        "verses": [
                            {
                                "text": "  Manjari naabut na in pagjamu pagtawagun Kay'man, in manga tau nagpaparachaya kan \u012asa nagtipun ha hambuuk lugal."
                            },
                            {
                                "text": "Sakali magt\u016by awn limagunus dayn ha taas langit sali' hangin makusug. Nalatag sin lagunus in lawm b\u0101y piyagtitipunan nila."
                            },
                            {
                                "text": "Sarta' awn k\u012bta' nila simi'nag biya' k\u0101yu iban biya' purma dila' in dagbus niya. Nagkanat in biya' lupa k\u0101yu ini ampa miyutang pa babaw \u016b sin tau kat\u0101n natitipun duun."
                            },
                            {
                                "text": "Na, magt\u016by na sila hiy\u016bp sin R\u016b sin Tuhan sarta' timagna' na sila namichara sin manga bahasa di' nila kaingatan. Nahinang nila in biya' ha yan dayn ha kusug sin kawasa sin R\u016b sin Tuhan amu in timatabang kanila."
                            },
                            {
                                "text": " Na, awn manga Yahudi dayn ha manga kahula'-hulaan in naghahanti' duun ha Awrusalam. In sila ini manga tau nagtataat tuud pa Tuhan."
                            },
                            {
                                "text": "Pagdungug sin manga tau ini sin suysuy pasal sin lagunus, nagt\u016by sila limuruk madtu. Mabanus tau in limuruk madtu. Pagdatung nila madtu, kiyublaan tuud sila, sabab in manga tau amu in hiy\u016bp sin R\u016b sin Tuhan namichara sin bahasa sin pakaniya-pakaniya sin sila amu in limuruk mawn."
                            },
                            {
                                "text": "Na, landu' tuud sila nainu-inu iban nahaylan sin diyungug nila. Laung nila, \u201cAy kaw naa, in manga tau nagbibichara ini, manga tau dayn ha Jalil!"
                            },
                            {
                                "text": "Na, mayta' kitaniyu pakaniya-pakaniya nakah\u0101ti sin bichara nila?"
                            },
                            {
                                "text": "In kitaniyu ini kat\u0101n nakaluruk mari dayn ha dugaing-dugaing hula' biya' na sin hula' Partiya, Midda, Ilam, Misuputami, Yahudiya, Kappaduki, Puntus iban dayn ha Asiya."
                            },
                            {
                                "text": "In kaibanan k\u0101tu'niyu dayn ha hula' Piriji, Pampilya, Misir, dayn ha manga dugaing-dugaing lugal ha hula' Libiya amu in masuuk pa hula' Kirini. In kaibanan k\u0101tu'niyu dayn ha d\u0101ira R\u016bm"
                            },
                            {
                                "text": "amu in naglalamud in manga Yahudi iban bukun, sagawa' sali'-sali' namamawgbug sin agama Yahudi. H\u0101ti in kaibanan k\u0101tu'niyu dayn ha hula' Kiriti iban hula' Arab. Sagawa' minsan kitaniyu dayn ha dugaing-dugaing hula' kiyah\u0101tihan natu' in bichara nila pasal sin manga hinang landu' makainu-inu nahinang sin Tuhan, sabab nagbichara sila ha manga bahasa sin kitaniyu pakaniya-pakaniya!\u201d"
                            },
                            {
                                "text": "Na kiyublaan tuud sila iban nahilu in pikilan sin sila amu in limuruk mawn. Nag'asubu-iyasubuhi na sila, laung nila, \u201cUnu baha' in h\u0101ti ha yan?\u201d"
                            },
                            {
                                "text": " Sagawa' in kaibanan nangudju'-ngudju' ha manga tau nagpaparachaya kan \u012asa. Laung nila, \u201cIn manga tau yan maghihilu!\u201d"
                            },
                            {
                                "text": "  Sakali timindug hi Pitrus iban sin manga hangpu' tag'isa kiyawakilan hi \u012asa. Namichara matanug hi Pitrus pa manga tau mataud, laung niya, \u201cManga pagkahi ku Yahudi iban sin manga kamu naghuhula' d\u012b ha Awrusalam, dunguga niyu in bichara ku ini. Pah\u0101tihun ta kamu sin pakaradjaan ini."
                            },
                            {
                                "text": "In manga tau ini bukun hilu biya' sin agi niyu, sabab wayruun tau in maghilu sin iyampa lisag siyam sin mahinaat."
                            },
                            {
                                "text": "In pakaradjaan ini naawn karna' asal yan kiyabayta' ha lawm Kitab kaagi hi Nabi Juwil, amu agi,"
                            },
                            {
                                "text": "\u2018Biya' ha ini in Parman sin Tuhan, amu agi, Ha katapusan sin masa biya' ha ini in hinangun ku. Pah\u016bpun ku in R\u016b ku pa m\u0101nusiya' kat\u0101n. Ha sus\u016bngun hipamahalayak sin manga kaanakan niyu usug-babai in Parman ku, h\u0101ti in manga usug bata'-ba'gu makakita' sin manga unu-unu wala' piyanyata' pa kaibanan m\u0101nusiya', iban in manga usug tau maas managainup sin kabayaan ku hipaingat kanila."
                            },
                            {
                                "text": "Na, mattan tuud, in manga \u012bpun ku sibu' da usug-babai patulunan ku sin R\u016b ku, h\u0101ti in sila isab hipamahalayak nila in Parman ku."
                            },
                            {
                                "text": "Hinangun ku in manga mahal-mahal tanda' sin kasabunnalan iban makainu-inu, amu in hipanyata' ku ha taas langit iban ha babaw dunya. Kakitaan niyu in dugu', k\u0101yu, iban asu marakmul."
                            },
                            {
                                "text": "L\u0101gi' manigidlum na in suga iban mula na biya' dugu' in bulan. Na, pag'ubus yan magbaran na dumatung in Panghu' niyu, iban landu' in kalagguan sin waktu yan, (karna' amu yan in waktu manghukum na in Tuhan ha m\u0101nusiya')."
                            },
                            {
                                "text": "Na, ha waktu yan hisiyu-siyu in tumawag mangayu' tabang ha Panghu' malappas siya, di' kabutangan sin hukuman!\u2019"
                            },
                            {
                                "text": " \u201cManga pagkahi ku tau Israil,\u201d laung hi Pitrus, \u201cdunguga niyu in bichara ku pasal hi \u012asa, amu in tau dayn ha Nasarit. In siya mattan tuud in kawasa niya dayn ha Tuhan, karna' in kat\u0101n mu'jijat tanda' sin kasabunnalan iban kat\u0101n hinang makainu-inu nahinang niya. In manga yan piyahinang sin Tuhan kaniya. Na, kaingatan niyu da isab in pasal yan sabab in manga hinang yan k\u012bta' niyu naawn d\u012b kaniyu."
                            },
                            {
                                "text": "Asal kiyaingatan sin Tuhan in hi \u012asa hiungsud pa lawm lima niyu, sabab amu yan in asal maksud kiyaganta' niya kan \u012asa. Pag'ubus ampa niyu siya piyapatay piyalansang pa usuk ha manga tau isinarka'."
                            },
                            {
                                "text": "Sagawa' biyuhi' siya nagbalik sin Tuhan, piyuas dayn ha kabinsanaan sin kamatay. Sabab in hi \u012asa asal tantu tuud di' lumugay ha lawm kamatay."
                            },
                            {
                                "text": "Karna' kiyabayta' hi Daud ha lawm Kitab Jabur in pamung hi \u012asa, amu agi, \u2018Kaingatan ku in Panghu' yari masuuk k\u0101ku' ha unu-unu waktu; yari siya ha daig ku, hangkan di' aku masasat."
                            },
                            {
                                "text": "Na, hangkan landu' tuud makuyag in lawm atay ku, iban lunlun kakuyagan in manga lapal-kabtangan ku. L\u0101gi' minsan mapatay in anggawta'-baran ku, awn da karayawan hiyuhuwat-huwat ku ha sus\u016bngun."
                            },
                            {
                                "text": "Sabab kaingatan ku di' mu aku pas\u0101ran didtu ha hulaan sin manga patay, iban di' mu pas\u0101ran humalu' ha lawm kubul in aku, amu in daraakun mu suchi."
                            },
                            {
                                "text": "H\u012bnduan mu na aku sin d\u0101n pa kabuhi', amu in makarihil k\u0101ku' kakuyagan dakula' bang kita makapagkita' na.\u2019"
                            },
                            {
                                "text": " \u201cManga taymanghud ku,\u201d laung hi Pitrus, \u201cbaytaan ta kamu sin tuman pasal hi Sultan Daud, amu in tau bantug nanubu' k\u0101tu'niyu. Miyatay siya iban d\u012b siya kiyubul. Sampay pa bihaun yari d\u012b in kubul niya."
                            },
                            {
                                "text": "In siya hambuuk nabi iban kiyaingatan niya in janji' sin Tuhan kaniya. Jimanji' in Tuhan mahugut sin awn hambuuk panubu' hi Daud in palingkurun niya magsultan biya' da isab kan Daud."
                            },
                            {
                                "text": "Asal kiyaingatan hi Daud bang unu in hinangun sin Tuhan ha sus\u016bngun. Hangkan nakapamung siya ha pasal sin kabuhi' magbalik sin Almasi, laung niya, \u2018Wala' siya piyas\u0101ran didtu ha hulaan sin manga patay, wala' nahalu' in baran niya ha lawm kubul.\u2019 "
                            },
                            {
                                "text": "Na, in hi \u012asa biyuhi' sin Tuhan nagbalik dayn ha kamatay. In yan mattan bunnal tuud sabab kiyasaksian sin kami kat\u0101n."
                            },
                            {
                                "text": "Iyangkat siya sin Tuhan pa salaggu'-laggu' kalagguan iban natabuk niya in kiyajanji' kaniya sin Tuhan, Ama' niya, amu in R\u016b sin Tuhan. Hangkan in k\u012bta' niyu iban diyungug niyu hayn-duun amuna in hinang sin R\u016b sin Tuhan piyatulun mari hi \u012asa."
                            },
                            {
                                "text": "Na, ingat kamu, bukun hi Daud in naangkat pa surga', sabab nakapamung hi Daud, laung niya: \u2018Namung in Tuhan ha Panghu' ku: \u201cLingkud kaw d\u012b ha dapit pa tuu ku"
                            },
                            {
                                "text": "sampay ku mapabutang ha babaan mu in kat\u0101n simusulang kaymu mahinang biya' sapantun pagtitinggilan sin siki mu.\u201d \u2019 "
                            },
                            {
                                "text": "\u201cNa, hangkan,\u201d laung hi Pitrus, \u201cin kat\u0101n tau Israil subay tuud makah\u0101ti marayaw sin in hi \u012asa amu in piyapatay niyu piyalansang pa usuk, siya in giyulal sin Tuhan, Panghu' iban Almasi!\u201d"
                            },
                            {
                                "text": " Pagdungug sin manga tau sin bichara hi Pitrus, biya' sin natagbak in lawm atay nila. Nasusa iban miyuga' sila. Laung nila kan Pitrus iban sin manga kaibanan kiyawakilan hi \u012asa, \u201cNa, manga taymanghud, unu in hinangun namu'?\u201d"
                            },
                            {
                                "text": " Laung hi Pitrus kanila, \u201cSubay niyu pagtawbatan in manga dusa niyu iban pagpaligu' kamu ha ng\u0101n hi \u012asa, amu in Almasi, ha supaya maampun in manga dusa niyu iban kapatulunan kamu sin R\u016b sin Tuhan, amu in hirihil sin Tuhan kaniyu."
                            },
                            {
                                "text": "Sabab in yan asal janji' sin Tuhan kaniyu iban ha manga kaanakan niyu. L\u0101gi' in janji' yan kiyasuku' da isab ha manga tau kat\u0101n yadtu ha manga hula' malayu', amu in kabayaan sin Panghu' Tuhan natu' paagarun kaniya.\u201d"
                            },
                            {
                                "text": " Mahaba' in himum\u016bngan hi Pitrus kanila iban nangayu' tuud siya junjung kanila, laung niya, \u201cAyaw kamu magad ha hinang iban pikilan sin manga tau mang\u012b' bat kamu malappas dayn ha murka' dumatung ha sus\u016bngun pa bangsa mang\u012b' yan!\u201d"
                            },
                            {
                                "text": "Na, mataud in nagparachaya sin bayta' hi Pitrus iban nagpaligu' na sila. Ha adlaw yadtu awn manga t\u016b ngaibu tau in nakaganap ha manga tau agad kan \u012asa."
                            },
                            {
                                "text": " Na, in manga tau ini, amuna in hiyarap nila piyagtuyuan in umingat sin hindu' sin manga kiyawakilan hi \u012asa. Limamud na sila naghangka-atay ha manga tau agad kan \u012asa iban nags\u0101w-s\u0101w na sila nagkaun ganti' panumtuman nila sin kamatay hi \u012asa, iban limamud na sila nangarap pa Tuhan."
                            },
                            {
                                "text": "  Manjari in manga tau kat\u0101n siy\u016bd buga', sabab mataud mahal-mahal tanda' sin kasabunnalan iban makainu-inu in nahinang sin manga kiyawakilan hi \u012asa."
                            },
                            {
                                "text": "In manga kat\u0101n nagpaparachaya kan \u012asa masi-masi in pagtipun-tipun nila iban in unu-unu nila kat\u0101n piyagsas\u0101w-s\u0101whan nila."
                            },
                            {
                                "text": "Piyagdagang nila in manga alta' iban kaginisan nila. Ubus ampa nila piyagbahagi'-bahagian in s\u012bn b\u012bhan, pila-pila na in tungud kagunahan sin pakaniya-pakaniya."
                            },
                            {
                                "text": "Adlaw-adlaw nagtitipun sila ha B\u0101y sin Tuhan iban nags\u0101w-s\u0101w sila nagkaun ha manga kab\u0101yan nila. Makuyag sila iban tulus-ihilas in baya' nila mags\u0101w-s\u0101w magkaun."
                            },
                            {
                                "text": "Liyalaggu' nila in Tuhan iban kiyuk\u016bgan sila sin dayaw sin manga tau kat\u0101n kanila. Adlaw-adlaw ganapan sin Panghu' in taud sin sila agad ha Almasi, amu in nalappas na. "
                            }
                        ]
                    },
                    {
                        "verses": [
                            {
                                "text": "  Manjari hambuuk adlaw hi Pitrus kay Yahiya miyadtu pa B\u0101y sin Tuhan. Miyadtu sila sin lisag t\u016b sin mahapun amu in waktu pagpangarap pa Tuhan."
                            },
                            {
                                "text": "Sakali duun ha higad lawang amu in pagtawagun, \u201cLawang Malingkat,\u201d awn tau duun naghihilunu kariasali in siki niya. Adlaw-adlaw d\u0101hun siya sin manga tau mawn pa lawang yaun ha supaya siya makapangayu' sarakka ha manga tau magsus\u016bd pa halaman sin B\u0101y sin Tuhan."
                            },
                            {
                                "text": "Na, pagkita' sin tau ini kan Pitrus iban hi Yahiya s\u016bng na sum\u016bd pa lawm B\u0101y sin Tuhan, nangayu' siya sarakka kanila."
                            },
                            {
                                "text": "Sakali iyatud nila siya, ampa laung hi Pitrus kaniya, \u201cAtud kaw mari k\u0101mu'!\u201d"
                            },
                            {
                                "text": "Na, imatud siya kanila. In pangannal niya, dihilan siya s\u012bn."
                            },
                            {
                                "text": " Sagawa' laung hi Pitrus kaniya, \u201cWayruun tuud s\u012bn ku, sa' awn k\u0101ku' hirihil ku kaymu. Ha ng\u0101n hi \u012asa Almasi dayn ha Nasarit, tindug kaw ampa kaw panaw!\u201d"
                            },
                            {
                                "text": "Sarta' kiyumpitan siya hi Pitrus ha lima dapit pa tuu, tiyabangan piyatindug. Na, saruun-duun kimusug na in siki iban sin buku-buku siki niya."
                            },
                            {
                                "text": "Limumpat siya ampa timindug, ubus ampa siya miyanaw. Miyagad siya sim\u016bd kanda Pitrus pa halaman sin B\u0101y sin Tuhan. Miyamanaw siya iban naglulumpat sarta' nagbabantug ha Tuhan."
                            },
                            {
                                "text": "K\u012bta' siya sin manga tau kat\u0101n nagpapanaw iban nagbabantug ha Tuhan."
                            },
                            {
                                "text": "Sakali kiyakil\u0101han nila na sin siya na in tau naglilingkud nangangayu' sarakka duun ha lawang pagtawagun Lawang Malingkat. Kiyublaan tuud sila kat\u0101n iban nainu-inu sila pasalan sin nahinang ha tau yan."
                            },
                            {
                                "text": "  Manjari ha sa'bu siya gimugunggung kan Pitrus iban hi Yahiya duun ha salas pagtawagun \u201cSalas hi Sultan Sulayman,\u201d dimagan mawn kanila in manga tau sabab landu' tuud sila nainu-inu."
                            },
                            {
                                "text": "Pagkita' hi Pitrus ha manga tau, laung niya kanila, \u201cManga pagkahi ku tau Israil, mayta' kamu mainu-inu ha ini? Iban mayta' kami piyapandang niyu? Mayta', in pangannal niyu, dayn ha kusug namu' hangkan nakapanaw in tau ini atawa dayn ha pasal bal'ib\u0101rat kami? Tantu bukun!"
                            },
                            {
                                "text": "Sabab awn kalagguan dakula' d\u012bhil sin hambuuk-buuk Tuhan sin manga kamaasan natu', amu isab in Tuhan hinda Ibrahim, Isahak iban Ya'kub pa hambuuk daraakun niya hi \u012asa. Na, in hi \u012asa ini amuna in iyungsud niyu pa lawm lima sin manga tau nagkakaput sara', iban siyulak niyu siya ha alupan hi Pilatu, minsan da in kabayaan hi Pilatu puasun niya hi \u012asa dayn ha tuntut kaniya."
                            },
                            {
                                "text": "In hi \u012asa hambuuk tau suchi iban tau marayaw, sagawa' siyulak niyu siya. L\u0101gi' minsan siya kabayaan puasun hi Pilatu, g\u0101m mayan amu in tau m\u0101munu' in piyangayu' niyu kan Pilatu piyaguwa' dayn ha lawm j\u012bl."
                            },
                            {
                                "text": "Piyatay niyu in puunan sin kabuhi', sagawa' biyuhi' siya nagbalik sin Tuhan dayn ha kamatay. Ampa in pasal yan kiyasaksian namu'."
                            },
                            {
                                "text": "In kusug sin kawasa sin ng\u0101n hi \u012asa amu in nakarihil kusug ha tau ini amu in bakas naghihilunu in siki. In hinang k\u012bta' iban kiyasakupan niyu hayn-duun, naawn sabab sin pangandul namu' ha ng\u0101n hi \u012asa. Dayn ha pasal sin pangandul namu' kan \u012asa kiyaulian in tau ini biya' na sin kiyakitaan sin kamu kat\u0101n."
                            },
                            {
                                "text": " \u201cNa, bihaun manga taymanghud ku, kaingatan ku in kamu iban sin manga nakura' niyu awam pasal hi \u012asa. Hangkan biya' h\u0101dtu in h\u012bnang niyu kaniya."
                            },
                            {
                                "text": "Na, asal piyamahalayak sin manga kat\u0101n kanabihan sin timpu nakauna sin subay lumabay kabinsanaan in Almasi. In bayta' yan naug dayn ha Tuhan iban naagad tuud isab in bayta' niya yan."
                            },
                            {
                                "text": "Na, bihaun manga taymanghud ku, pagtawbati niyu na in manga dusa niyu iban harapa niyu na in Tuhan ha supaya niya ampunun in manga dusa niyu. Bang niyu yan hinangun,"
                            },
                            {
                                "text": "paratungan kamu sin Tuhan kahayangan iban pakawnun niya kaniyu hi \u012asa Almasi, amu in asal giyanta' sin Tuhan magbaya' kaniyu."
                            },
                            {
                                "text": "Sagawa' bihaun subay dimidtu naa hi \u012asa Almasi ha surga' sampay dumatung in waktu ba'guhun na sin Tuhan in unu-unu kat\u0101n. In pasal yan asal piyamahalayak ha timpu nakauna pa, kaagi sin manga kanabihan amu in piyanaugan sin Tuhan sin bayta' yan."
                            },
                            {
                                "text": "Karna' bakas nakapamung hi Musa, laung niya,  \u201c \u2018Palahilun mari kaniyu sin Tuhan, Panghu' niyu, in hambuuk nabi. Palahilun siya mari pa dunya biya' da isab k\u0101ku'. In siya yan pagkahi niyu hangka-bangsa. Subay niyu kahagarun in unu-unu bayta' niya kaniyu."
                            },
                            {
                                "text": "Hisiyu-siyu in di' magkahagad sin daakan sin nabi yan, kandihun siya dayn ha manga tau suku' sin Tuhan iban tantu magmula tuud siya.\u2019"
                            },
                            {
                                "text": " \u201cNa, biya' da isab ha yan in bayta' sin manga nabi kat\u0101n, dayn kan Samwil sampay pa manga nabi simunud kaniya. Nagtaayun kat\u0101n in bayta' nila. Asal nila kiyabayta' in manga pakaradjaan amu in naawn ha masa ini."
                            },
                            {
                                "text": "Kiyasuku' kaniyu in manga janji' sin Tuhan piyanaug niya dayn ha manga nabi. Awn suku' niyu ha paljanjian sin Tuhan iban sin manga kamaasan niyu. Karna' jimanji' in Tuhan kan Ibrahim, amu agi, \u2018Makabaak karayawan in kat\u0101n m\u0101nusiya' ha dunya dayn ha sabab sin hambuuk panubu' mu.\u2019 Amu yan in janji' sin Tuhan kan Ibrahim."
                            },
                            {
                                "text": "Na, hangkan piyakawn sin Tuhan muna kaniyu in daraakun kiyawakilan niya hi \u012asa, amu in dum\u0101 kaniyu simiha' dayn ha manga hinang niyu mang\u012b', ha supaya kamu makabaak karayawan.\u201d "
                            }
                        ]
                    },
                    {
                        "verses": [
                            {
                                "text": "  Manjari ha sa'bu nagbibichara pa hi Pitrus kay Yahiya ha manga tau, n\u0101kawn in manga kaimaman, in hambuuk kapitan sin manga jaga ha B\u0101y sin Tuhan iban sin manga tau pagtawagun Sadduki."
                            },
                            {
                                "text": "Diyugalan sila kan Pitrus iban hi Yahiya sabab in duwa ini namayta' ha manga tau sin hi \u012asa nabuhi' nagbalik dayn ha kamatay, amu in tanda' sin in manga patay tantu tuud mabuhi' magbalik dayn ha kamatay."
                            },
                            {
                                "text": "Na, siyaggaw nila hi Pitrus kay Yahiya ampa nila liyuun pa lawm j\u012bl. D\u016bm na in kar\u0101 kanila pa lawm j\u012bl, hangkan duun sila ha j\u012bl sampay naadlaw na."
                            },
                            {
                                "text": "Sagawa' minsan biya' h\u0101dtu, mataud tau amu in nakarungug sin bayta' hinda Pitrus in nagparachaya. Sim\u016bng in taud sin manga tau nagparachaya kan \u012asa, naabut na manga lima ngaibu usug."
                            },
                            {
                                "text": " Sakali naadlaw mayan nagtipun duun ha Awrusalam in manga nakura' Yahudi, in manga nagtatau-maas ha hula' iban sin manga guru sin sara' agama."
                            },
                            {
                                "text": "Nagtipun sila iban hinda Annas amu in Imam Dakula', hi Kayapas, hi Yahiya, hi Iskandal iban sin kaibanan lahasiya' sin Imam Dakula'."
                            },
                            {
                                "text": "Na, piyakawa' nila hi Pitrus kay Yahiya ampa nila siyumariya. Laung nila, \u201cDayn diin in kawasa niyu himinang sin hinang niyu yan? Ng\u0101ni bang hisiyu in nagdaak kaniyu!\u201d"
                            },
                            {
                                "text": " Na, simambung hi Pitrus sarta' hiy\u016bp siya sin R\u016b sin Tuhan, laung niya, \u201cManga nakura' sin agama natu' iban manga nagtatau-maas ha hula',"
                            },
                            {
                                "text": "bang niyu kami sumariyahun pasal sin hinang marayaw nahinang namu' ha tau bakas naghihilunu in siki niya iban bang biya' diin in kauli' kaniya,"
                            },
                            {
                                "text": "na, subay tuud kaingatan sin kamu kat\u0101n iban sin kat\u0101n tau Israil, sin in tau ini, amu in timitindug ha alupan niyu bihaun, kiyaulian tuud in sakit niya dayn ha kusug sin kawasa hi \u012asa Almasi, tau Nasarit, amu in piyapatay niyu piyalansang pa usuk iban amu in biyuhi' sin Tuhan nagbalik dayn ha kamatay."
                            },
                            {
                                "text": "In hi \u012asa amuna tuud in piyag'iyan ha lawm Kitab, amu agi, \u2018In batu biyugit sin manga naghihinang b\u0101y amuna in batu nahinang piyagpapagun sin b\u0101y.\u2019 "
                            },
                            {
                                "text": "Tunggal da hi \u012asa in makarihil kalappasan ha manga m\u0101nusiya', karna' wayruun dugaing dayn kaniya d\u012b ha lawm dunya in kiyarihilan sin Tuhan kawasa lumappas k\u0101tu'niyu.\u201d "
                            },
                            {
                                "text": "Na, in manga manghuhukum nainu-inu tuud sin katawakkal mamichara hi Pitrus kay Yahiya, iban pag'ingat nila sin in duwa tau ini wayruun pangadji'. Na, kiyaingatan nila sin in hi Pitrus kay Yahiya bakas iban hi \u012asa."
                            },
                            {
                                "text": "Sagawa' wayruun hikasambung sin manga manghuhukum sabab yaun nila k\u012bkita' in tau kiyaulian nagtitindug ha daig hi Pitrus kay Yahiya."
                            },
                            {
                                "text": "Na, pagga wayruun hikasambung nila, piyaguwa' nila hi Pitrus kay Yahiya dayn ha paghuhukuman ampa sila nag'isun."
                            },
                            {
                                "text": "Laung nila, \u201cUnuhun natu' na in manga tau yan? Kiyaingatan sin manga tau kat\u0101n ha Awrusalam in mu'jijat muskil nahinang nila, hangkan di' kitaniyu makaiyan in yan puting."
                            },
                            {
                                "text": "Sagawa' biya' ha ini in hinangun natu', ha supaya in hindu' nila di' mapamahalayak pa tau kat\u0101n. B\u0101ndaan iban sanggupan natu' sila di' papagbicharahun iban papagsabbutun sin ng\u0101n hi \u012asa.\u201d"
                            },
                            {
                                "text": " Na, hangkan piyatawag nila hi Pitrus kay Yahiya piyas\u016bd nagbing ampa nila siyanggupan di' tuud papaisabun magbalik mamichara atawa magnas\u012bhat pasal hi \u012asa."
                            },
                            {
                                "text": "Sagawa' in sambung hi Pitrus kay Yahiya, laung nila, \u201cBang kamu, ha pangatud sin Tuhan, unu in mapatut hinangun namu', magkahagad sin daakan niyu atawa magkahagad sin daakan sin Tuhan?"
                            },
                            {
                                "text": "Karna' di' tuud makajari bang namu' bugtuun in panghindu' namu' pasal sin manga k\u012bta' iban diyungug namu'.\u201d"
                            },
                            {
                                "text": " Na, siyanggupan tuud sin manga manghuhukum hi Pitrus kay Yahiya. Pag'ubus ampa nila piyuas piyaguwa'. Napikil nila wayruun mahinang nila puun-sabab hikapaminasa nila kan Pitrus kay Yahiya, sabab in manga tau kat\u0101n nanglalaggu' tuud ha Tuhan pasal sin hinang nakainu-inu nahinang hinda Pitrus."
                            },
                            {
                                "text": "Napauli' nila in sakit kariasali sin tau awn na labi ka'patan tahun in umul."
                            },
                            {
                                "text": "  Manjari napuas mayan hi Pitrus kay Yahiya, magt\u016by sila miyadtu pa manga tau pagkahi nila agad kan \u012asa ampa nila biyaytaan sin agi kanila sin manga nakura' kaimaman iban sin manga nagtatau-maas ha hula'."
                            },
                            {
                                "text": "Pagdungug nila sin agi hinda Pitrus, magt\u016by sila nagtaayun nangayu' duwaa pa Tuhan. Amu agi nila, \u201c\u016a Tuhan Panghu' namu', ikaw in makapagbaya' iban nagpapanjari sin langit iban lupa' iban sin dagat iban sin kat\u0101n luun niya!"
                            },
                            {
                                "text": "Sin waktu nakauna yadtu, piyatulunan mu sin R\u016b mu in daraakun mu hi Daud amu in nanubu' k\u0101mu', hangkan kiyapamung niya in Parman mu, laung niya, \u2018Mayta' in manga bangsa dugaing marugal tuud ha Panghu'; mayta' in manga tau nag'isun sin manga hinang di' kumugdan?"
                            },
                            {
                                "text": "In manga kasultanan ha babaw dunya nagtaayun kumuntara kaniya, iban in manga nakura' naghambuuk umatu ha Tuhan iban ha Almasi amu in pin\u012b' niya makapagbaya' ha kat\u0101n.\u2019"
                            },
                            {
                                "text": " \u201cNa, nabunnal tuud in Parman mu, sabab in hi Hirud iban hi Puntus Pilatu nagp\u016bn d\u012b ha d\u0101ira iban sin manga tau bukun bangsa Yahudi iban sin manga pagkahi namu' bangsa Israil. Nagp\u016bn sila kimuntara kan \u012asa, amu in hambuuk daraakun suchi, l\u0101gi' amu in giyulal mu Almasi."
                            },
                            {
                                "text": "Nagtipun sila huminang sin kat\u0101n amu in asal mu na giyanta' maawn dayn ha kawasa iban kahandak mu. (Sagawa' wala' nila kiyaingatan sin in yan asal mu giyanta' maawn.)"
                            },
                            {
                                "text": "Na, bihaun \u016a Tuhan, Panghu' namu', dunguga na in sanggup nila k\u0101mu'. Hangkan in kami manga daraakun mu mangayu' tuud tabang kaymu, bang mayan dihilan mu kami isug ha supaya kami makatawakkal mamayta' sin Parman mu pa manga tau."
                            },
                            {
                                "text": "Bang m\u0101n isab \u016a Tuhan, paguwaun mu in kusug sin kawasa mu magpauli' ha manga tau dayn ha sakit nila, iban bang mayan isab d\u016blan mu maawn in manga tanda' iban hinang makainu-inu dayn ha kusug sin ng\u0101n hi \u012asa amu in hambuuk daraakun mu suchi.\u201d"
                            },
                            {
                                "text": " Pag'ubus nila nangayu' duwaa, najugjug in b\u0101y piyagtitipunan nila sarta' hiy\u016bp na sila kat\u0101n sin R\u016b sin Tuhan iban timawakkal na sila nagpamahalayak sin Parman sin Tuhan."
                            },
                            {
                                "text": "  In manga tau agad kan \u012asa naghambuuk-pikilan iban naghangka-atay. Wayruun minsan hambuuk in imiyan sin siya in tagdapu sin alta' niya. In unu-unu kat\u0101n piyagsas\u0101w-s\u0101whan nila."
                            },
                            {
                                "text": "Masi-masi in pagpamahalayak sin manga kiyawakilan hi \u012asa sin nabuhi' nagbalik hi Panghu' \u012asa karna' in yan kiyasaksian nila tuud. Makusug in pagpamahalayak nila iban in sila kat\u0101n biyarakatan tuud sin Tuhan."
                            },
                            {
                                "text": "In sila kat\u0101n bukun kulang-kabus ha unu-unu kagunahan nila, sabab in sila amu in taga lupa' atawa taga b\u0101y, piyagdagang nila ampa nila diy\u0101 iyungsud in b\u012bhan"
                            },
                            {
                                "text": "mawn pa manga kiyawakilan hi \u012asa. Pag'ubus in s\u012bn biyahagi' ha manga tau sasuku' sin magkagunahan."
                            },
                            {
                                "text": " Na, awn hambuuk tau piyag'anak ha hula' Kiprus. In tau ini dayn ha pihak Libi, amu in hangka-bangsa sin manga tau Israil. In ng\u0101n sin tau ini hi Yusup, sa' diyanglayan siya Barnabas sin manga kiyawakilan hi \u012asa. (In h\u0101ti sin Barnabas, tau mangdayaw atay.)"
                            },
                            {
                                "text": "Na, diyagang hi Yusup in hambuuk lupa' niya ampa niya diy\u0101 iyungsud in b\u012bhan mawn pa manga kiyawakilan hi \u012asa. "
                            }
                        ]
                    },
                    {
                        "verses": [
                            {
                                "text": "  Manjari awn isab hambuuk tau hi Ananiyas iban sin asawa niya hi Sappira, in nagdagang sin kaibanan lupa' nila, bat mabahagi' in b\u012bhan pa manga tau magkagunahan."
                            },
                            {
                                "text": "Sagawa' wala' iyungsud hi Ananiyas in kat\u0101n s\u012bn b\u012bhan pa manga kiyawakilan hi \u012asa. Tiyaw' niya in kaibanan s\u012bn ha ingat-baya' da isab sin asawa niya."
                            },
                            {
                                "text": " Sakali laung hi Pitrus kaniya, \u201cAnaniyas, mayta' kaw miyagad sin sasat sin Saytan Puntukan kaymu iban piyutingan mu in R\u016b sin Tuhan. Tiyaw' mu in kaibanan s\u012bn b\u012bhan sin lupa' mu."
                            },
                            {
                                "text": "Kitaa ba, sin wala' mu pa kiyadagang in alta', bukun ka ikaw in tagdapu sin alta'? Na, ubus mu m\u0101n diyagang in alta' tantu ikaw in makapagbaya' sin s\u012bn b\u012bhan niya. Na, unu in sabab hangkan kaw naghinang sin biya' ha yan? Na, ingat kaw, bukun m\u0101nusiya' in piyutingan mu sin hinang mu yan sagawa' Tuhan!\u201d"
                            },
                            {
                                "text": " Na, pagdungug na mayan hi Ananiyas sin bichara hi Pitrus, saruun-duun himantak siya pa lupa' sarta' miyugtu' in napas niya. Na, in tau kat\u0101n nakarungug sin pasal ini landu' tuud miyuga'."
                            },
                            {
                                "text": "Day'-day' pakarayaw miyawn in manga bata' ba'gu nagsaput ha mayat ampa nila kiyubul."
                            },
                            {
                                "text": " Sakali manga kulang-labi t\u016bngka-j\u0101m in nakalabay nakakawn hi Sappira. Wala' niya kaingati bang unu in kimugdan ha bana niya."
                            },
                            {
                                "text": "Laung hi Pitrus kaniya, \u201cBaytai aku bang amuna ini in kat\u0101n b\u012bhan sin alta' niyu iban sin bana mu!\u201d  In sambung hi Sappira, \u201cHuun, amuna yan in kat\u0101n b\u012bhan.\u201d"
                            },
                            {
                                "text": " Na, laung hi Pitrus kaniya, \u201cMayta' kaw iban sin bana mu nakapikil mangdusta' ha R\u016b sin Tuhan? Na, in manga tau nagkubul ha bana mu, yan na bihaun ha lawang. Bihaun ikaw isab in d\u0101hun nila hikubul!\u201d"
                            },
                            {
                                "text": " Na, saruun-duun himantak hi Sappira ha tungud siki hi Pitrus sarta' miyugtu' in napas niya. Na, pags\u016bd mawn sin manga bata' ba'gu, k\u012bta' nila miyamatay na hi Sappira. Hangkan siyaput nila na in mayat ampa nila kiyubul ha daig sin bana niya."
                            },
                            {
                                "text": "Na, landu' tuud miyuga' in tau kat\u0101n agad ha Almasi iban sin kaibanan tau amu in nakarungug sin pasal ini."
                            },
                            {
                                "text": "  Manjari ha waktu yadtu mataud in manga hinang mahal-mahal tanda' sin kasabunnalan iban makainu-inu in nahinang sin manga kiyawakilan hi \u012asa duun ha manga tau Awrusalam. Na, ha waktu yadtu isab, daran magtipun in manga tau agad kan \u012asa duun ha sawrung salas pagtawagun sawrung hi Sultan Sulayman."
                            },
                            {
                                "text": "Liyalaggu' sila sin manga tau kamatauran, sagawa' wayruun minsan hambuuk kanila in makatawakkal lumamud ha manga tau agad kan \u012asa ha pagtipun-tipun nila ha mayran."
                            },
                            {
                                "text": "Malayngkan minsan bih\u0101dtu naggaganap in taud sin manga tau agad kan \u012asa. Mataud tuud tau usug-babai in nagparachaya na kan Panghu' \u012asa."
                            },
                            {
                                "text": "Na, dayn ha sabab sin manga hinang nakainu-inu nahinang sin manga kiyawakilan hi \u012asa, in manga tau n\u0101sakit nagbubutang ha kulangan nila piyagd\u0101 sin manga tau mawn pa d\u0101n, ha supaya bang lumabay hi Pitrus minsan dakuman lambung niya kalambungan in manga tau n\u0101sakit."
                            },
                            {
                                "text": "Nagtipun mawn in manga tau mataud dayn ha kakawm-kawman ha katilibut sin d\u0101ira Awrusalam nagdar\u0101 sin manga tau n\u0101sakit iban sin manga tau siyus\u016bd saytan. Na, kiyaulian sila kat\u0101n."
                            },
                            {
                                "text": "  Sakali in Imam Dakula' iban sin manga iban niya kat\u0101n sampay in manga manghuhukum pagtawagun Sadduki landu' tuud nangabughu' ha manga kiyawakilan hi \u012asa. Hangkan napikil nila subay tuud awn hinangun nila."
                            },
                            {
                                "text": "Na, piyasaggaw nila in manga kiyawakilan hi \u012asa, ampa nila piyaj\u012bl."
                            },
                            {
                                "text": "Sagawa' sin d\u016bm yadtu piyanaug sin Tuhan in hambuuk mal\u0101ikat niya imukab sin lawang j\u012bl. Diy\u0101 sin mal\u0101ikat gimuwa' in manga kiyawakilan hi \u012asa, ubus laung niya kanila,"
                            },
                            {
                                "text": "\u201cKadtu kamu pa halaman sin B\u0101y sin Tuhan ampa kamu tindug didtu mamayta' ha manga tau pasal sin kabuhi' salama-lama. Pah\u0101tihun niyu kanila marayaw.\u201d"
                            },
                            {
                                "text": " Na, iyagad sin manga kiyawakilan hi \u012asa in agi sin mal\u0101ikat kanila. Pag'abut subu-subu sim\u016bd na sila pa lawm halaman sin B\u0101y sin Tuhan ampa sila nagnas\u012bhat.  Sakali in Imam Dakula' iban sin manga iban niya nagtipun, l\u0101gi' nag'isun iban sin manga kat\u0101n tau-maas Yahudi amu in manghuhukum. Pag'ubus ampa sila nag'uldin hipar\u0101 mawn kanila in manga kiyawakilan hi \u012asa yadtu ha lawm j\u012bl."
                            },
                            {
                                "text": "Sagawa' pagdatung sin manga sundalu wala' na duun ha lawm j\u012bl in manga kiyawakilan hi \u012asa. Hangkan nagbing sila madtu namayta' ha manga manghuhukum."
                            },
                            {
                                "text": "Laung nila, \u201cPagdatung namu' pa j\u012bl, in lawang tiyatambul tuud mahugut, l\u0101gi' in manga jaga yaun nagtutunggu'. Sagawa' pag'ukab namu' sin lawang j\u012bl wayruun minsan hambuuk tau k\u012bta' namu' ha lawm!\u201d"
                            },
                            {
                                "text": "Pagdungug sin manga nakura' kaimaman iban sin nakura' sin manga jaga ha B\u0101y sin Tuhan nahilu in pikilan nila. Di' nila kaingatan bang unu in kimugdan ha manga kiyawakilan hi \u012asa."
                            },
                            {
                                "text": " Sakali awn hambuuk tau n\u0101kawn namayta' kanila, amu agi, \u201cIn manga tau jin\u012bl niyu yadtu ha lawm sin halaman sin B\u0101y sin Tuhan, nagnanas\u012bhat ha manga tau!\u201d"
                            },
                            {
                                "text": "Na, miyadtu in nakura' sin manga jaga iban sin manga tindug niya kimawa' ha manga kiyawakilan hi \u012asa. Sagawa' wala' nila liyugus in manga kiyawakilan hi \u012asa, sabab mabuga' sila isab tiluun sin batu kaagi sin manga tau."
                            },
                            {
                                "text": " Diy\u0101 nila in manga kiyawakilan hi \u012asa, ampa nila piyatindug ha alupan sin manga manghuhukum. Sakali siyumariya na sin Imam Dakula' in manga kiyawakilan hi \u012asa, laung niya,"
                            },
                            {
                                "text": "\u201cBiyabandaan namu' kamu di' papagnas\u012bhatun pasal sin tau yadtu, sagawa' wala' da kamu nagkahagad! Nalatag na ha katilingkal Awrusalam in nas\u012bhat niyu, l\u0101gi' sakainagun niyu k\u0101an niyu kami dusa sin pagpatay kaniya!\u201d"
                            },
                            {
                                "text": " Simambung hi Pitrus iban sin kaibanan kiyawakilan hi \u012asa, laung nila, \u201cWajib subay kami magkahagad ha Tuhan bukun ha tau."
                            },
                            {
                                "text": "In hi \u012asa piyapatay niyu piyalansang pa usuk, sagawa' biyuhi' siya nagbalik sin Tuhan, amu in piyagtuhanan sin manga kamaasan natu'!"
                            },
                            {
                                "text": "Dayn ha kusug sin kawasa sin Tuhan nabuhi' siya nagbalik d\u012bhilan sin salaggu'-laggu' kawasa magnakura' iban manglappas, ha supaya in manga tau Israil makapagtawbat sin manga dusa nila bat sila maampun."
                            },
                            {
                                "text": "Kiyasaksian namu' in manga yan, l\u0101gi' in pagpatulun sin Tuhan sin R\u016b niya pa manga sasuku' sin magkahagad sin daakan niya, hambuuk tanda' sin bunnal tuud in kat\u0101n bayta' namu'!\u201d"
                            },
                            {
                                "text": " Na, pagdungug sin manga manghuhukum sin sambung nila, diyugalan tuud in manga manghuhukum iban sakainagun nila patayun nila magt\u016by in manga kiyawakilan hi \u012asa."
                            },
                            {
                                "text": "Sagawa' timindug magt\u016by in hambuuk iban nila manghuhukum. In ng\u0101n niya hi Gamaliyal. In siya ini hambuuk guru sin sara' agama iban hambuuk isab siya Parisi, amu in hambuuk tumpuk sin agama Yahudi. Piyag'aaddatan tuud siya sin manga tau kat\u0101n. Pagtindug niya, piyapaguwa' niya in manga kiyawakilan hi \u012asa day'-day' dakuman,"
                            },
                            {
                                "text": "ubus ampa siya namung ha manga pagkahi niya manghuhukum. Laung niya, \u201cManga pagkahi ku tau Israil, subay kamu maayad sin hinangun niyu ha manga tau yan."
                            },
                            {
                                "text": "Karna' katumtuman niyu ka hi Tudas, amu in gimuwa' sin waktu limabay yaun, nagbantug sin baran niya tau mataas siya. Na, awn manga upat-ngagatus tau in miyagad kaniya, sagawa' nabunu' mayan siya napulak-palik in manga tindug niya iban amuna yadtu in kiyatubtuban nila."
                            },
                            {
                                "text": "Na, pag'ubus awn na isab hambuuk tau dayn ha hula' Jalil pagng\u0101nan Judas in gimuwa' nagnakura' ha manga tau simulang ha parinta ha waktu sin pagpasulat sin parinta sin ng\u0101n sin manga tau kat\u0101n. Mataud tau in miyagad kaniya, sagawa' nabunu' mayan siya, napulak-palik in kat\u0101n tindug niya."
                            },
                            {
                                "text": "Na, bihaun b\u0101ndaan ta kamu ha pasal sin manga tau yan. Subay niyu pas\u0101ran sadja sabab bang in maksud iban hinang nila yan bat dayn ha pikilan sadja sin m\u0101nusiya', na di' da sa yan sum\u016bng in hinang nila iban magmula da sila."
                            },
                            {
                                "text": "Sagawa' bang yan dayn ha Tuhan, na wayruun dapat niyu umatu kanila, sabab na Tuhan in mar\u0101 niyu mag'atu!\u201d"
                            },
                            {
                                "text": " Na, iyagad sin manga manghuhukum in bichara hi Gamaliyal. Piyatawag nila in manga kiyawakilan hi \u012asa, ampa nila piyalubakan. Pag'ubus ampa nila biyandaan di' paisabun magbalik magbichara pasal hi \u012asa. Ubus ampa nila piyauwi' in manga kiyawakilan hi \u012asa."
                            },
                            {
                                "text": " Na, nakaguwa' mayan in manga kiyawakilan hi \u012asa dayn ha paghuhukuman, nagk\u016bg-kuyag sila, sabab kiyarihilan sila sin kalagguan limabay sin kasipugan sabab-karna' sin pagbawgbug nila sin daakan hi \u012asa."
                            },
                            {
                                "text": "Na, adlaw-adlaw in paghindu' iban pagnas\u012bhat nila sin Bayta' Marayaw pasal hi \u012asa Almasi duun ha halaman sin B\u0101y sin Tuhan iban ha kab\u0101yan sin manga tau. "
                            }
                        ]
                    },
                    {
                        "verses": [
                            {
                                "text": "  Manjari limugay mayan nagtataud na in manga tau agad kan \u012asa. Sakali naawn in pagkalu sin manga Yahudi amu in bahasa Girik in pagbichara nila iban sin manga purul Yahudi. Naawn in pagkalu, sabab laung sin manga Yahudi amu in bahasa Girik in pagbichara nila, in manga kababaihan nila balu, di' pagbahagian sin balanja' adlaw-adlaw."
                            },
                            {
                                "text": "Na, hangkan t\u012bpun sin hangpu' tagduwa kiyawakilan hi \u012asa in manga tau kat\u0101n agad kan \u012asa. Laung nila ha manga tau, \u201cDi' manjari bang namu' pas\u0101ran in pagnas\u012bhat sin Parman sin Tuhan ha supaya namu' maharap in pagbahagi' sin manga balanja'."
                            },
                            {
                                "text": "Hangkan manga taymanghud, p\u012b' kamu pitu tau duun kaniyu amu in kaingatan niyu halul-akkal iban hiyuh\u016bp sin R\u016b sin Tuhan. Na, in manga tau map\u012b' niyu amu in papagkaputun namu' sin parakala' pasal balanja'."
                            },
                            {
                                "text": "Ampa in kami ini in harapun namu' in pagpangarap pa Tuhan iban pagnas\u012bhat sin Parman sin Tuhan.\u201d"
                            },
                            {
                                "text": " Na, kiyaamuhan in manga tau kat\u0101n sin bichara sin manga kiyawakilan hi \u012asa. Hangkan pin\u012b' nila hi Istipan, hambuuk tau bal'\u012bman iban hiyuh\u016bp sin R\u016b sin Tuhan. In kaibanan tau isab nap\u012b' nila amuna hinda Pilip, Purukurus, Nikanur, Timun, Parminas iban hi Nikulas dayn ha hula' Antiyuk. In hi Nikulas ini bukun Yahudi sa' sim\u016bd siya sin agama Yahudi."
                            },
                            {
                                "text": "Na, diy\u0101 nila madtu pa manga kiyawakilan hi \u012asa in manga nap\u012b' nila. Diyupunan in \u016b ampa piyangayuan duwaa pa Tuhan sin manga kiyawakilan hi \u012asa in manga tau nap\u012b' nila."
                            },
                            {
                                "text": " Na, hangkan wala' nabugtu' in pagpasaplag sin Parman sin Tuhan. Timaud tuud in manga tau agad kan \u012asa duun ha Awrusalam, iban mataud kaimaman in miyagad na magkahagad sin daakan hi \u012asa. "
                            },
                            {
                                "text": "  Manjari in hi Istipan ini, hambuuk tau tiyatabang tuud sin Tuhan iban mabarakat siya. Mataud in manga hinang makainu-inu iban hinang mahal-mahal tanda' sin kasabunnalan in nahinang niya duun ha manga tau Awrusalam."
                            },
                            {
                                "text": "Sagawa' awn manga tau simagga' kaniya, jamaa dayn ha hambuuk langgal pagtawagun, Langgal Tau Nalim\u0101ya. In sila ini manga Yahudi dayn ha hula' Kirini iban hula' Iskandal. Naglamud sila iban sin manga kaibanan Yahudi dayn ha hula' Silisiya iban hula' Asiya nanglugat kan Istipan."
                            },
                            {
                                "text": "Sagawa' di' nila kaatuhan maglugat hi Istipan sabab in hi Istipan d\u012brihilan sin R\u016b sin Tuhan ingat iban kapandayan mamichara."
                            },
                            {
                                "text": "Hangkan siyapali nila in manga tau kaibanan papaiyanun sin diyungug nila hi Istipan namung pangkal pa Tuhan iban kan Musa."
                            },
                            {
                                "text": "Na, amu isab yan in suysuy kiyanat sin manga tau siyapali nila. Na, unu pa? Nahiluhala' na in manga tau sampay in manga nagtatau-maas ha hula' iban sin manga guru sin sara' agama. Hangkan siyaggaw nila hi Istipan ampa nila diy\u0101 madtu pa manga manghuhukum."
                            },
                            {
                                "text": "Pag'ubus ampa nila isab diy\u0101 in manga tau siyapali nila pa paghukuman mamayta' sin puting. Laung sin manga tau, \u201cIn tau ini daran mamung sin mang\u012b' pasal sin B\u0101y natu' Dakula' iban sin manga sara' daakan hi Musa."
                            },
                            {
                                "text": "Diyungug namu' siya nagbichara, amu agi, \u2018Lubuhun hi \u012asa, tau Nasarit, in B\u0101y sin Tuhan ini iban pindahan niya in manga addat-mangaddat sin agama naug dayn kan Musa!\u2019 \u201d"
                            },
                            {
                                "text": "Na, piyandang sin manga manghuhukum hi Istipan sarta' in pamayhuan hi Istipan dimagbus biya' sin pamayhuan sin mal\u0101ikat. "
                            }
                        ]
                    },
                    {
                        "verses": [
                            {
                                "text": "  Sakali laung sin Imam Dakula' kan Istipan, \u201cBunnal ka in bichara nila ini pasal mu?\u201d"
                            },
                            {
                                "text": " In sambung hi Istipan, \u201cManga maas taymanghud, dungug kamu k\u0101ku'! Ha waktu wala' pa nakapaghula' didtu ha Haran hi Ibrahim amu in nanubu' k\u0101tu'niyu, in Tuhan amu in puunan sin sanglit-sahaya nagpanyata' kan Ibrahim duun ha hula' Misuputami."
                            },
                            {
                                "text": "Amu agi sin Tuhan kaniya, \u2018\u012ag kaw dayn ha manga lahasiya' iban dayn ha hula' mu, ampa kaw kadtu pa hula' dugaing hipakita' ku kaymu.\u2019"
                            },
                            {
                                "text": " \u201cNa, hangkan min\u012bg siya dayn ha luggiya' hula' niya, ampa siya miyadtu naghula' pa Haran. Limugay mayan, miyatay na in ama' hi Ibrahim duun ha hula' yaun. Miyamatay mayan in ama' niya, piyapaglayn siya sin Tuhan pa hula' ini amu in piyaghuhulaan niyu bihaun."
                            },
                            {
                                "text": "Malayngkan, minsan biya' h\u0101dtu,\u201d laung hi Istipan, \u201cwala' pa isab hi Ibrahim d\u012bhilan sin Tuhan suku' ha hula' ini. Way minsan hangka-tikang in kiyasuku' kaniya, sagawa' jiyanjian siya sin Tuhan sin hirihil da kaniya iban makakaniya da iban sin manga panubu' niya in hula' piyag'iyan sin Tuhan. Na, ha waktu sin kajanji' sin Tuhan, in hi Ibrahim way pa anak niya."
                            },
                            {
                                "text": "Biya' ha ini in bayta' sin Tuhan kan Ibrahim, amu agi, \u2018In manga panubu' mu maghula' ha hula' dugaing. Mabanyaga' iban mabinsana' sila duun ha hula' yan ha lawm upat ngagatus tahun in lugay nila maghula' duun."
                            },
                            {
                                "text": "Sagawa' panaugan ku da kabinsanaan in bangsa namanyaga' kanila. Pag'ubus maka\u012bg da sila dayn ha hula' namanyaga' kanila iban mari na sila magtaat k\u0101ku' pa hula' ini.\u2019"
                            },
                            {
                                "text": "Na, pag'ubus yadtu nagdaak in Tuhan kan Ibrahim sin subay awnun in pag'islam ha manga anak-apu' niya, amu in mahinang tanda' sin paljanjian sin Tuhan kan Ibrahim. Hangkan naabut mayan walu adlaw ha guwa' hi Isahak dayn ha kapag'anak kaniya, \u012bslam na siya hi Ibrahim. Sakali nakabaak mayan isab hi Isahak anak, hi Ya'kub, \u012bslam niya da isab. Damikkiyan, in hi Ya'kub, \u012bslam niya da isab in hangpu' tagduwa anak niya usug, amu in manga kamaasan natu' yadtu."
                            },
                            {
                                "text": " \u201cNa, in manga anak hi Ya'kub nangabughu' ha taymanghud nila hi Yusup. Hangkan piyagdagang nila hi Yusup. Na, nahinang banyaga' hi Yusup ha Misir, sagawa' wala' siya piyas\u0101ran sin Tuhan."
                            },
                            {
                                "text": "Tiyabangan siya piyuas sin Tuhan dayn ha manga kasigpitan kiyalabayan niya. Nar\u0101 mayan siya pa alupan sin sultan sin Misir, dayn ha tulung-tabang sin Tuhan kiyasulutan in sultan sin addat iban ingat hi Yusup. Hangkan giyulal siya gubnul sin Misir kaagi sin Sultan iban d\u012bhilan siya kawasa nagbaya' ha lawm sin astana'."
                            },
                            {
                                "text": " \u201cManjari naawn in gutum ha katilingkal Misir iban ha Kanan. Landu' tuud nabinsana' in manga tau pasal sin gutum. Na, in manga kamaasan natu' yadtu kiyugdan da isab sin gutum, l\u0101gi' wayruun na kabaakan nila kakaun ha hula' nila."
                            },
                            {
                                "text": "Sakali pagdungug hi Ya'kub sin awn kakaun ha Misir, diyaak niya in manga anak niya, amu in manga kamaasan natu', madtu pa Misir mam\u012b kakaun. Amu yadtu in tagnaan sin pagkadtu nila pa Misir."
                            },
                            {
                                "text": "Ha waktu hikaruwa sin pagkadtu nila pa Misir, nagpakil\u0101 na hi Yusup ha manga taymanghud niya, iban piyah\u0101ti na hi Yusup in sultan pasal sin manga lahasiya' niya."
                            },
                            {
                                "text": "Hangkan tiyugun hi Yusup in ama' niya hi Ya'kub iban sin kat\u0101n lahasiya' niya pakawnun pa Misir. Awn kapituwan taglima in taud nila kat\u0101n."
                            },
                            {
                                "text": "Na, lim\u016bd na hi Ya'kub iban sin manga kaanakan niya madtu pa Misir. Duun hi Ya'kub naghula' iban sin manga anak niya, amu in manga kamaasan natu' sampay sila miyatay."
                            },
                            {
                                "text": "Na, in manga bangkay nila diy\u0101 ampa kiyubul nagbalik ha hula' Sikim (amu in bakas tagna' hulaan nila, ha waktu min\u012bg na dayn ha Misir in manga kamaasan natu'). Didtu in manga bangkay kiyubul ha lupa' bakas bin\u012b hi Ibrahim dayn ha manga anak hi Hamur."
                            },
                            {
                                "text": " \u201cNa, manjari pagga sin masuuk na in waktu hirihil na sin Tuhan in bakas kiyajanji' niya kan Ibrahim, timaud na tuud in manga bangsa ta ha Misir."
                            },
                            {
                                "text": "Limugay mayan tuud awn na nagsultan ha Misir amu in wayruun pangingat pasal hi Yusup."
                            },
                            {
                                "text": "Mang\u012b' in kasuddahan niya ha manga kamaasan natu'. Iyakkalan niya sila iban liyugus niya sila hipabugit in manga anak nila ha supaya mapatay."
                            },
                            {
                                "text": " \u201cNa, sakali ha waktu yadtu amu isab in kapag'anak kan Musa, hambuuk bata'-bata' madurug tuud. Naipat siya sin ina'-ama' niya ha b\u0101y nila ha lawm t\u016b bulan."
                            },
                            {
                                "text": "Pagbugit kaniya, nap\u016bt siya sin dayang-dayang amu in anak sin sultan. \u012apat siya tuud marayaw sin dayang-dayang iban h\u012bnang siya anak."
                            },
                            {
                                "text": "Paglaggu' niya, in kat\u0101n pangadji' ha Misir kiyahindu' kaniya. Nahinang siya tau dakula', l\u0101gi' panday-pandikal siya ha ingat magbichara iban maghinang."
                            },
                            {
                                "text": " \u201cManjari naabut mayan ka'patan in umul hi Musa, napikil niya kitaun bang biya' diin in parasahan sin manga pagkahi niya tau Israil."
                            },
                            {
                                "text": "Sakali k\u012bta' niya in hambuuk tau Israil b\u012bnsana' sin tau Misir. Na, tiyabangan niya in tau Israil sampay biyunu' niya in tau Misir."
                            },
                            {
                                "text": "Na, in pangannal hi Musa, kah\u0101tihan magt\u016by sin manga pagkahi niya tau Israil sin siya in tau naraak sin Tuhan mamuas kanila dayn ha bangsa namanyaga' kanila. Sagawa' wala' kiyah\u0101tihan sin manga pagkahi niya tau Israil."
                            },
                            {
                                "text": "Sakali pag'adlaw hambuuk awn k\u012bta' hi Musa duwa tau Israil nagk\u0101lu. Na, hiyawiran niya iban kabayaan niya papagdayawun sila. Laung niya ha duwangka-tau, \u2018Mayta' kamu magkalu biya' ha yan sin magpagkahi kamu tau Israil?\u2019"
                            },
                            {
                                "text": " \u201cSagawa' in tau amu in tagdusa, s\u012bgay niya hi Musa ampa niya \u012byan, laung niya, \u2018Hisiyu in nagdihil kaymu kawasa magnakura' iban manghukum k\u0101mu'?"
                            },
                            {
                                "text": "Unu, kabayaan mu aku patayun biya' sin tau Misir piyatay mu kahapun?\u2019"
                            },
                            {
                                "text": "Pagdungug hi Musa sin bichara sin tau yadtu, miyaguy siya dayn ha Misir, ampa siya miyadtu naghula' ha hula' Midiyan. Didtu na siya nakapag'asawa iban nakabaak duwa anak usug."
                            },
                            {
                                "text": " \u201cManjari,\u201d laung hi Istipan, \u201cawn m\u0101n ka'patan tahun nakalabay dayn ha kapaguy hi Musa dayn ha Misir, awn hambuuk mal\u0101ikat nagpanyata' mawn kaniya duun ha hula' paslangan mahunit paghulaan masuuk pa B\u016bd Turusina. Nagpasalupa laga k\u0101yu in mal\u0101ikat duun ha kakumuhan."
                            },
                            {
                                "text": "Pagkita' hi Musa nainu-inu tuud siya. Simuuk siya pa kakumuhan bat niya kakitaan marayaw. Sakali diyungug niya in suwara sin Tuhan."
                            },
                            {
                                "text": "Amu agi sin suwara, \u2018Aku in Tuhan sin manga kamaasan mu. Aku in Tuhan hi Ibrahim, hi Isahak iban hi Ya'kub.\u2019 Na, namidpid hi Musa pagdungug niya sin suwara iban wala' siya timawakkal imatud."
                            },
                            {
                                "text": " \u201cLaung pa isab sin suwara sin Tuhan, \u2018Hubua in tawmpa' mu sabab in lupa' titindugan mu yan amu in naugan ku bihaun."
                            },
                            {
                                "text": "K\u012bta' ku in kabinsanaan sin manga tau ku duun ha Misir iban diyungug ku in pag'aluhuy nila dayn ha kabinsanaan niyananam nila. Na, bihaun miyari aku ha supaya sila mapuas dayn ha kabinsanaan nila. Na, kari kaw, daakun ta kaw madtu pa Misir.\u2019"
                            },
                            {
                                "text": " \u201cManjari,\u201d laung hi Istipan, \u201cin hi Musa siyulak sin manga tau Israil. Laung nila kan Musa, \u2018Hisiyu in nagdihil kaymu kawasa magnakura' k\u0101mu' iban manghukum k\u0101mu'?\u2019 Malayngkan in hi Musa amu in naraak sin Tuhan magnakura' iban mamuas ha manga tau Israil dayn ha kabinsanaan nila, dayn ha tabang sin mal\u0101ikat, amu in nagpasalupa k\u0101yu duun ha kakumuhan."
                            },
                            {
                                "text": "Sagawa' minsan bih\u0101dtu hi Musa in nagnakura' ha manga tau Israil min\u012bg dayn ha Misir. Mataud in manga hinang mahal-mahal tanda' sin kasabunnalan iban makainu-inu in nahinang niya duun ha Misir, ha Dagat Pula iban duun ha hula' paslangan mahunit paghulaan, amu in kiyabutangan nila ha lawm ka'patan tahun."
                            },
                            {
                                "text": " \u201cNa, nakaiyan hi Musa ha manga tau Israil, laung niya, \u2018Awn da waktu ha sus\u016bngun palahilun sin Tuhan mari kaniyu in hambuuk nabi hangka-bangsa niyu. Palahilun siya sin Tuhan mari biya' da isab k\u0101ku'.\u2019"
                            },
                            {
                                "text": "Na, in hi Musa amu tuud in nag'aagad iban sin manga tau Israil duun natipun ha hula' paslangan mahunit paghulaan. Siya tuud in suluhan sin kamaasan natu' yadtu iban sin mal\u0101ikat, amu in nagparman kaniya ha B\u016bd Turusina. Siya in kiyatukbalan sin Tuhan magpasampay k\u0101tu'niyu sin Parman makarihil kabuhi'."
                            },
                            {
                                "text": " \u201cSagawa' wala' nagkahagad kaniya,\u201d laung hi Istipan, \u201cin manga kamaasan natu'. Siyulak nila hi Musa iban m\u012bmbang in lawm atay nila magbalik pa Misir."
                            },
                            {
                                "text": "Hangkan laung nila kan Harun, \u2018Hinangi kami tuhan-tuhan amu in pag'agaran namu' sabab di' namu' kaingatan bang naunu na hi Musa amu in nagd\u0101 k\u0101tu'niyu min\u012bg dayn ha Misir.\u2019"
                            },
                            {
                                "text": "Na, amuna yan in waktu naghinang sila hambuuk barhala' piyasalupa anak sapi' ampa nila siyumba, siyumbay'an hayup iban hiyulmat nila. Naglami-lami sila ha alupan sin tuhan-tuhan h\u012bnang sin manga lima nila."
                            },
                            {
                                "text": "Na, hangkan wala' na sila piyaruli sin Tuhan. Piyas\u0101ran na sila nagsumba sin manga bituun ha langit. Na, in pasal ini kiyasulat ha lawm Kitab in pamung sin Tuhan, amu agi, \u2018Manga tau Israil, in lugay niyu didtu ha hula' paslangan mahunit paghulaan in manga hayup siyumbay' niyu piyagkulbanan, bukun harap k\u0101ku'."
                            },
                            {
                                "text": "Amu in diyar\u0101 niyu in b\u0101y sin tuhan-tuhan niyu hi Muluk iban sin tuhan-tuhan niyu piyasalupa bituun amu in pagng\u0101nan Ripan. Amu yan in manga barhala' h\u012bnang niyu ampa niyu siyumba. Na, hangkan in kamu hibugit ku pa hula' ha liyu pa sin Babilun.\u2019 \u201d"
                            },
                            {
                                "text": " \u201cMalayngkan,\u201d laung hi Istipan, \u201cduun ha lawm pagdar\u0101han sin manga kamaasan natu' yadtu in b\u0101y pagtataatan pa Tuhan, ha salugay nila duun ha hula' paslangan mahunit paghulaan. Ampa in paghinang ha b\u0101y yadtu iyagad tuud in suntuan piyakita' sin Tuhan kan Musa."
                            },
                            {
                                "text": "Manjari limugay mayan, in b\u0101y yadtu nakapalawm-lima na sin manga kamaasan natu' yadtu. Nakawa' nila dayn ha manga ama' nila. Na, diyar\u0101 nila in b\u0101y ha waktu kas\u016bd nila mari pa hula' ini. Diy\u016by sin Tuhan in manga tau dayn ha dugaing-dugaing bangsa amu in naghula' d\u012b tagna'. Naagaw in hula' ini sin manga kamaasan natu' hi Yussa' amu in gimanti' kan Musa. Na, sampay naabut in waktu sin pagsultan hi Daud masi in b\u0101y ha lawm lima sin manga kamaasan natu'."
                            },
                            {
                                "text": "Na, kiyaamuhan in Tuhan kan Daud. Piyangayu' hi Daud ha Tuhan bang mayan siya d\u016blan maghinang sin b\u0101y paghulaan sin Tuhan hi Ya'kub amu in nanubu' k\u0101tu'niyu."
                            },
                            {
                                "text": "Sagawa' hi Sulayman, anak hi Daud in diy\u016blan sin Tuhan naghinang sin b\u0101y, bukun hi Daud."
                            },
                            {
                                "text": " \u201cMalayngkan,\u201d laung hi Istipan, \u201cin Tuhan Mahatinggi di' maghula' ha b\u0101y h\u012bnang sin m\u0101nusiya'. Karna' kiyasulat hi Isayas ha lawm Kitab in pamung sin Tuhan, amu agi,"
                            },
                            {
                                "text": "\u2018Surga' in lilingkuran ku,\u2019 laung sin Tuhan, \u2018iban dunya in gigiikan ku. Na, mayta' niyu aku hinangan b\u0101y? Haunu niyu aku pahulaun?"
                            },
                            {
                                "text": "Bukun ka aku in nagpapanjari sin unu-unu kat\u0101n?\u2019"
                            },
                            {
                                "text": " \u201cNa,\u201d laung hi Istipan ha manga manghuhukum, \u201cIn manga kamu yan matugas tuud in \u016b niyu! Minsan kamu nagpaislam tanda' sin magad kamu ha sara' daakan sin Tuhan, malayngkan bingkuk in lawm atay niyu. Di' niyu da dungugun iban agarun in sara' daakan sin Tuhan! Biya' da tuud isab kamu sin manga kamaasan niyu. Simasagga' sadja kamu ha R\u016b sin Tuhan!"
                            },
                            {
                                "text": "In manga kanabihan kat\u0101n nakalabay b\u012bnsana' sin manga kamaasan niyu. Piyatay nila in manga naraak sin Tuhan magpasampay sin bayta' pasal sin paglahil sin Almasi amu in hambuuk-buuk tau mabuntul tuud. Na, bihaun kamu in nanipu iban namatay kaniya."
                            },
                            {
                                "text": "Bangsa niyu in kiyatukbalan sin sara' daakan sin Tuhan, amu in piyanaug niya dayn ha manga mal\u0101ikat, sagawa' wala' niyu biyawgbugan in daakan niya!\u201d"
                            },
                            {
                                "text": "  Na, pagdungug sin manga manghuhukum sin bichara hi Istipan simubu tuud in pasu' sin atay nila. Nangagut-ngagut dakuman sila sin dugal."
                            },
                            {
                                "text": "Sagawa' in hi Istipan hiy\u016bp sin R\u016b sin Tuhan. Himangad siya pa taas langit sarta' k\u012bta' niya in sahaya sin Tuhan iban hi \u012asa nagtitindug ha dapit pa tuu sin Tuhan."
                            },
                            {
                                "text": "Laung hi Istipan, \u201cAtura niyu ba! Naukab na in lawang langit iban yaun nagtitindug in Anak M\u0101nusiya' ha dapit pa tuu sin Tuhan!\u201d"
                            },
                            {
                                "text": " Na, magt\u016by similawak in manga manghuhukum sarta' siyampung nila in manga taynga nila. Pag'ubus ampa nila magt\u016by liyungturan hi Istipan."
                            },
                            {
                                "text": "Giyuyud nila hi Istipan pa guwa' sin d\u0101ira, ampa nila piyagtilu' sin batu ha supaya mapatay. In manga tau amu in simaksi' sin puting sin tuntut kan Istipan amu in timagna' nanilu' sin batu. Hiyubu' nila in hanglapis badju' nila ha supaya way makasimbul kanila. Ubus ampa nila piyajagahan ha hambuuk tau pagng\u0101nan Saul."
                            },
                            {
                                "text": " Ha sa'bu nila t\u012btilu' sin batu hi Istipan, timawag hi Istipan ha Panghu', laung niya, \u201c\u016a \u012asa Panghu' ku, ukumi na in nyawa ku!\u201d"
                            },
                            {
                                "text": "Limuhud siya ampa namichara matanug, laung niya, \u201c\u016a Panghu', ampuna mayan in dusa nila ini!\u201d Pag'ubus niya na mayan nagbichara miyugtu' na in napas niya. "
                            }
                        ]
                    },
                    {
                        "verses": [
                            {
                                "text": "  Kiyasulutan hi Saul sin pagpatay kan Istipan. Kiyubul sin manga tau amu in nagtataat tuud pa Tuhan in bangkay hi Istipan iban nagdukka tuud sila.  Na, ha adlaw sin kamatay hi Istipan, amu isab in tagnaan sin pagbinsana' ha manga tau agad kan \u012asa duun ha Awrusalam. Hangkan nakawkanat in kat\u0101n tau agad kan \u012asa ha kakawm-kawman sin hula' Yahudiya iban Samariya. Amura in wala' nagkanat in hangpu' tagduwa tau kiyawakilan hi \u012asa."
                            },
                            {
                                "text": "  Kiyasulutan hi Saul sin pagpatay kan Istipan. Kiyubul sin manga tau amu in nagtataat tuud pa Tuhan in bangkay hi Istipan iban nagdukka tuud sila.  Na, ha adlaw sin kamatay hi Istipan, amu isab in tagnaan sin pagbinsana' ha manga tau agad kan \u012asa duun ha Awrusalam. Hangkan nakawkanat in kat\u0101n tau agad kan \u012asa ha kakawm-kawman sin hula' Yahudiya iban Samariya. Amura in wala' nagkanat in hangpu' tagduwa tau kiyawakilan hi \u012asa."
                            },
                            {
                                "text": " Na, tiyuyuan tuud hi Saul magmula ha manga tau agad ha Almasi. Miyadtu siya pa kab\u0101y-b\u0101yan, ampa niya giyuyud pa guwa' in manga tau agad kan \u012asa, sibu' da usug-babai ampa niya liyuun pa lawm j\u012bl."
                            },
                            {
                                "text": "  Sakali in manga tau agad kan \u012asa amu in nakawkanat, piyamahalayak nila in Bayta' Marayaw hawnu-hawnu na in kakadtuan nila."
                            },
                            {
                                "text": "Na, in hi Pilip miyadtu pa hambuuk d\u0101ira dakula' ha Samariya ampa niya piyagnas\u012bhat ha manga tau didtu in pasal sin Almasi."
                            },
                            {
                                "text": "Mataud tau in miyawn nagtipun dimungug kaniya. Tiyaynghugan tuud marayaw sin manga tau in nas\u012bhat niya iban k\u012bta' nila in manga mahal-mahal tanda' sin kasabunnalan nahinang hi Pilip."
                            },
                            {
                                "text": "Napaguwa' niya in manga saytan dayn ha lawm baran sin manga tau. Nagtulik tuud in manga saytan pagguwa' nila. Iban napauli' niya da isab in manga tau nagpapatay in baran iban sin manga pingka'."
                            },
                            {
                                "text": "Hangkan landu' tuud nagk\u016bg-kuyag in manga tau ha d\u0101ira yadtu."
                            },
                            {
                                "text": " Sakali awn hambuuk tau pagng\u0101nan Simun in malugay-lugay na naghuhula' duun ha d\u0101ira yan. In hi Simun ini nagbantug sin baran niya tau dakula' sabab sin ingat-kapandayan niya manghikmat. In manga tau mainu-inu sin hinang niya."
                            },
                            {
                                "text": "In tau kat\u0101n ha d\u0101ira yan, dayn ha tau baba' sampay pa tau balkanan, nagkahagad tuud sin hinang niya. Laung sin manga tau, \u201cIn tau ini d\u012bhilan tuud sin Tuhan kusug amu in kusug dakula' tuud.\u201d"
                            },
                            {
                                "text": "Nagkahagad sila kan Simun sabab malugay na sila nainu-inu sin ingat-kapandayan niya manghikmat."
                            },
                            {
                                "text": "Sagawa' nagparachaya mayan sila sin bayta' hi Pilip sin Bayta' Marayaw pasal sin pamarinta sin Tuhan iban pasal hi \u012asa Almasi, nagpaligu' sila usug-babai."
                            },
                            {
                                "text": "Na, sampay hi Simun nagparachaya da isab, l\u0101gi' ubus niya nagpaligu', tutug na siya miyamagad kan Pilip. Nainu-inu tuud siya sin manga mu'jijat iban hinang mahal-mahal tanda' sin kasabunnalan nahinang hi Pilip."
                            },
                            {
                                "text": " Na, pagdungug sin manga kiyawakilan hi \u012asa duun ha Awrusalam sin tiyayma' sin tau Samariya in Parman sin Tuhan, piyakadtu nila hi Pitrus kay Yahiya pa Samariya."
                            },
                            {
                                "text": "Pagdatung nila, nangayu' sila duwaa pa Tuhan bang mayan in manga tau agad kan \u012asa ha Samariya tulunan sin R\u016b sin Tuhan."
                            },
                            {
                                "text": "Sabab in manga tau ini wala' pa kiyatulunan sin R\u016b sin Tuhan minsan hangka-tau kanila. Kiyaligu' sila tanda' sin sila agad na kan Panghu' \u012asa. Amura yan in kiyalabayan nila."
                            },
                            {
                                "text": "Biyutang hi Pitrus kay Yahiya in lima nila pa babaw \u016b sin manga tau ini sarta' timulun na in R\u016b sin Tuhan mawn kanila."
                            },
                            {
                                "text": "Na, nakaingat hi Simun sin timulun in R\u016b sin Tuhan pa manga tau agad kan \u012asa ha sa'bu biyubutang sin manga kiyawakilan hi \u012asa in lima nila ha baran sin manga tau. Imibug siya. Hangkan kiyadtu niya hi Pitrus kay Yahiya, ampa niya diyuhalan s\u012bn."
                            },
                            {
                                "text": "Laung hi Simun, \u201cDihili niyu aku sin kusug niyu yan ha supaya tulunan sin R\u016b sin Tuhan in hisiyu-siyu tau butangan ku sin lima ku ha baran niya.\u201d"
                            },
                            {
                                "text": " Sagawa' in sambung hi Pitrus kaniya, \u201cBang m\u0101n kaw magmula iban sin s\u012bn mu yan. In pangannal mu mab\u012b mu sin s\u012bn in kusug d\u012bhil sin Tuhan!"
                            },
                            {
                                "text": "Wayruun suku' atawa lamud mu ha hinang namu' ini sabab bukun mabuntul in atay mu pa Tuhan."
                            },
                            {
                                "text": "Pagtawbati na in dusa mu yan iban pangayu'-ngayu' kaw pa Tuhan bang mayan ampunun niya in pikilan mu mang\u012b'."
                            },
                            {
                                "text": "Ha k\u012bta' ku in napsu mu yan mulakkab. In ikaw yan kiyahuhukutan sin manga hinang mu mang\u012b'.\u201d"
                            },
                            {
                                "text": " Laung hi Simun kan Pitrus iban kan Yahiya, \u201cPangayui niyu aku duwaa pa Tuhan bang mayan aku di' kugdanan sin manga mang\u012b' piyag'iyan niyu yan.\u201d"
                            },
                            {
                                "text": " Na, pag'ubus hi Pitrus kay Yahiya namayta' ha manga tau sin manga pakaradjaan kiyasaksian nila iban nagnas\u012bhat sin Parman sin Panghu', minuwi' na sila pa Awrusalam. Himapit sila ha manga kakawm-kawman ha Samariya nagnas\u012bhat sin Bayta' Marayaw naug dayn ha Tuhan."
                            },
                            {
                                "text": "  Sakali awn hambuuk mal\u0101ikat piyanaug sin Tuhan mawn kan Pilip. Laung sin mal\u0101ikat, \u201cPagsakap kaw ampa kaw kadtu harap pa s\u0101tan pa d\u0101n dayn ha Awrusalam pa Gasa.\u201d (Tantu in d\u0101n ini way na guna bihaun.)"
                            },
                            {
                                "text": "Manjari awn hambuuk tau dayn ha Itiyupa, daraakun pangandulan hi Pangiyan Kandisa sin pangalta' niya. In tau ini bakas kiyabili. Bakas siya miyadtu pa Awrusalam nagtaat pa Tuhan. Na, s\u016bng niya na muwi' ha kalisa niya. Ha sa'bu nagpapanaw in kalisa niya nagbabacha siya sin Kitab siyulat hi Nabi Isayas."
                            },
                            {
                                "text": "Manjari awn hambuuk tau dayn ha Itiyupa, daraakun pangandulan hi Pangiyan Kandisa sin pangalta' niya. In tau ini bakas kiyabili. Bakas siya miyadtu pa Awrusalam nagtaat pa Tuhan. Na, s\u016bng niya na muwi' ha kalisa niya. Ha sa'bu nagpapanaw in kalisa niya nagbabacha siya sin Kitab siyulat hi Nabi Isayas."
                            },
                            {
                                "text": "Sakali laung sin R\u016b sin Tuhan kan Pilip, \u201cKadtua in kalisa yaun ampa mu abayan.\u201d"
                            },
                            {
                                "text": " Na, dimagan hi Pilip madtu pa kalisa. Pagkawn niya, diyungug niya nagbabacha sin Kitab siyulat hi Nabi Isayas in tau ha taas sin kalisa. Iyasubu hi Pilip in tau, laung niya, \u201cKah\u0101tihan mu da ka in biyabacha mu yan?\u201d"
                            },
                            {
                                "text": " In sambung sin tau, \u201cBiya' diin in kah\u0101ti ku bang wayruun magpah\u0101ti k\u0101ku'?\u201d Na, piyasakat niya hi Pilip pa kalisa niya, ampa niya piyalingkud ha daig niya."
                            },
                            {
                                "text": "Na, in siyulat ha lawm Kitab amu in biyabacha niya biya' ha ini, amu agi, \u201cIn tau ini magmalilla' sadja biya' sapantun bili-bili bang d\u0101hun sumbay'un. Iban di' siya magkayba' bang siya pinjalaun biya' sin bili-bili di' maghibuk bang uturan bulbul."
                            },
                            {
                                "text": "Kiyarihilan siya kasipugan dakula'. In hukuman d\u012bhil kaniya bukun mabuntul. Wayruun tau amu in makabayta' pasal sin manga tubu' niya. Karna' biyugtu' nila in kabuhi' niya d\u012b ha dunya.\u201d"
                            },
                            {
                                "text": " Sakali imasubu kan Pilip in tau Itiyupa, laung niya, \u201cHisiyu in tau piyag'iyan sin nabi ha sulat ini? Baran niya atawa tau dugaing?\u201d"
                            },
                            {
                                "text": "Na, in sambung hi Pilip, hi \u012asa in tau piyag'iyan sin nabi sarta' biyaytaan niya na in tau Itiyupa sin Bayta' Marayaw pasal hi \u012asa tagnaan dayn ha manga ayat nabacha niya."
                            },
                            {
                                "text": " Na, ha sa'bu nagpapanaw in kalisa siyasakatan nila, n\u0101kawn sila pa lugal taga tubig. Laung sin tau Itiyupa kan Pilip, \u201cYari awn tubig d\u012b. Makajari baha' aku liguan mu tanda' sin magparachaya na aku kan \u012asa?\u201d"
                            },
                            {
                                "text": " In sambung hi Pilip, \u201cHuun, makajari bang i'hilas tuud sin atay mu in pagparachaya mu.\u201d  Laung sin tau Itiyupa, \u201cHuun, magparachaya tuud aku sin hi \u012asa Almasi amuna in Anak Tuhan.\u201d"
                            },
                            {
                                "text": " Na, piyapahundung sin tau Itiyupa in kalisa ampa siya nanaug kay Pilip madtu pa tubig. Pag'ubus ampa siya l\u012bguan hi Pilip."
                            },
                            {
                                "text": "Pag'\u012bg nila dayn ha tubig, saruun-duun diy\u0101 sin R\u016b sin Tuhan hi Pilip min\u012bg dayn duun. Wala' na siya k\u012bta' nagbalik sin tau Itiyupa. Minuwi' na in tau Itiyupa pa hula' niya, l\u0101gi' hipu' sin kakuyagan in lawm atay niya."
                            },
                            {
                                "text": "Sakali in hi Pilip n\u0101kadtu pa d\u0101ira Asutus. Pag'ubus dayn duun limanjal siya pa Sisariya iban nagnas\u012bhat siya sin Bayta' Marayaw ha kat\u0101n kawman kiyalabayan niya. "
                            }
                        ]
                    },
                    {
                        "verses": [
                            {
                                "text": "  Sakali in hi Saul ini siyanggupan niya patayun in sasuku' agad kan \u012asa. Miyadtu siya pa Imam Dakula' (ha Awrusalam)"
                            },
                            {
                                "text": "nangayu' sulat d\u0101hun niya madtu pa manga nakura' kaimaman sin langgal ha Damaskus. In sulat ini amu in magpah\u0101ti sin in siya awn kapatutan sumaggaw ha manga tau usug-babai, amu in miyamagad sin hindu' pasal hi \u012asa. Saggawun niya ampa niya d\u0101hun magbalik pa Awrusalam j\u012blun."
                            },
                            {
                                "text": " Na, miyadtu na hi Saul pa Damaskus. Sakali masuuk mayan siya dumatung, saruun-duun kiyugdan siya sin sahaya makusug simi'nag dayn ha langit."
                            },
                            {
                                "text": "Pagsi'nag kaniya, naligad siya pa lupa' sarta' awn diyungug niya suwara nagtawag kaniya, amu agi, \u201cSaul mayta' mu aku pinjalaun?\u201d"
                            },
                            {
                                "text": " Laung hi Saul, \u201cHisiyu kaw, Tuwan?\u201d  In sambung sin suwara, \u201cAku hi \u012asa, amu in p\u012bpinjala' mu."
                            },
                            {
                                "text": "Bangun kaw ampa kaw lanjal madtu pa d\u0101ira. Awn duun mamayta' kaymu sin unu in wajib mu hinangun.\u201d"
                            },
                            {
                                "text": " Na, in manga tau miyamagad kan Saul nakahundung iban kiyublaan tuud sila sabab nakarungug sila suwara, sagawa' wayruun tau k\u012bta' nila."
                            },
                            {
                                "text": "Sakali nagbangun na hi Saul dayn ha lupa'. Pagbulat niya sin mata niya, wayruun na unu-unu kakitaan niya. Sa' na siya piyag'ambit sin manga iban niya madtu pa Damaskus."
                            },
                            {
                                "text": "Ha lawm sin t\u016by adlaw wayruun pangita' hi Saul iban wala' siya kimaun atawa m\u012bnum minsan unu."
                            },
                            {
                                "text": " Manjari awn hambuuk tau agad kan \u012asa duun ha Damaskus. In ng\u0101n niya hi Ananiyas. Nagpasandung in Panghu' \u012asa mawn kaniya. Laung sin Panghu' kaniya, \u201cAnaniyas!\u201d  In sambung niya, \u201cYari aku, Panghu'.\u201d"
                            },
                            {
                                "text": " Laung sin Panghu' kaniya, \u201cPagsakap kaw ampa kaw kadtu pa D\u0101n Buntul. Pagdatung mu madtu, lawaga in tau dayn ha Tarsus pagng\u0101nan Saul duun ha b\u0101y hi Judas. Yadtu siya nangangarap pa Tuhan,"
                            },
                            {
                                "text": "l\u0101gi' simandung kaniya in hambuuk tau, amuna in ikaw, sim\u016bd pa lawm bilik ampa siya kiyaputan ha supaya siya makakita' magbalik.\u201d"
                            },
                            {
                                "text": " In sambung hi Ananiyas, \u201c\u016a Panghu', mataud tau in nakasuysuy k\u0101ku' pasal sin tau yan iban sin manga kat\u0101n kabinsanaan h\u012bnang niya ha manga tau agad kaymu duun ha Awrusalam."
                            },
                            {
                                "text": "Na, bihaun yari siya ha Damaskus nagdar\u0101 sulat katarrangan dayn ha manga nakura' kaimaman sumaggaw ha manga tau nagpaparachaya kaymu.\u201d"
                            },
                            {
                                "text": " Laung sin Panghu' kaniya, \u201cKadtu na kaw, sabab hi Saul in nap\u012b' ku hambuuk daraakun magtanyag sin ng\u0101n ku pa manga tau bukun bangsa Yahudi iban pa manga kasultan-sultanan sampay pa manga bangsa Israil."
                            },
                            {
                                "text": "Iban aku in magpakita' kaniya sin manga kabinsanaan subay labayan niya sabab-karna' ku.\u201d"
                            },
                            {
                                "text": " Na, miyadtu na hi Ananiyas. Gimaban siya pa b\u0101y kiyabubutangan hi Saul ampa niya kiyaputan hi Saul. Laung niya kan Saul, \u201cSaul in kita magtaymanghud na. Diyaak aku mari kaymu hi Panghu' \u012asa amu in nagpasandung kaymu duun ha d\u0101n ha harap mu mari pa Damaskus. Piyakari niya aku kaymu ha supaya kaw makakita' magbalik iban ha supaya kaw katulunan sin R\u016b sin Tuhan.\u201d"
                            },
                            {
                                "text": "Pagkaput niya kan Saul, saruun-duun awn kulapis biya' sapantun sisik ista' in nauknat dayn ha mata hi Saul sarta' nakakita' na siya nagbalik. Timindug siya ampa siya nagpaligu' tanda' sin magparachaya na siya kan \u012asa."
                            },
                            {
                                "text": "Pag'ubus niya kimaun, kimusug na nagbalik in baran niya."
                            },
                            {
                                "text": "  Himanti' hi Saul manga pilay adlaw duun ha manga tau agad kan \u012asa ha Damaskus. L\u0101gi' timagna' siya magt\u016by nagnas\u012bhat ha kalanggal-langgalan sin hi \u012asa amuna in Anak Tuhan."
                            },
                            {
                                "text": " Landu' tuud nainu-inu in tau kat\u0101n nakarungug kaniya. Laung nila, \u201cAy kaw naa! Bukun ka in tau yan amuna in magpamatay ha manga tau sumabbut sin ng\u0101n hi \u012asa duun ha Awrusalam? Iban bukun ka in maksud niya tuud miyari managgaw ha manga tau agad kan \u012asa ampa niya d\u0101hun madtu pa manga nakura' kaimaman?\u201d"
                            },
                            {
                                "text": " Manjari sim\u016bng in panday iban kusug hi Saul magnas\u012bhat. In manga Yahudi amu in naghula' ha Damaskus di' na makaatu maglugat kaniya. Nahilu sila sabab piyakita' hi Saul kanila dayn ha pagnas\u012bhat niya sin in hi \u012asa amuna tuud in Almasi. Na, di' nila kapayluhan in bayta' hi Saul."
                            },
                            {
                                "text": " Sakali limugay mayan, nagtipun in manga Yahudi ampa nag'isun sin subay bunuun hi Saul."
                            },
                            {
                                "text": "D\u016bm-adlaw jiyajagahan nila in manga labayan pagguwaan dayn ha lawm sin d\u0101ira ha supaya nila siya mabunu'. Sagawa' biyaytaan hi Saul sin isun nila."
                            },
                            {
                                "text": "Hangkan paghambuuk d\u016bm kiy\u0101' siya sin manga anak-mulid, ampa siya diy\u0101 madtu pa \u0101d batu amu in \u0101d ha katilibut sin d\u0101ira Damaskus. Biyutang nila hi Saul pa ambung dakula' ampa nila tiyuntun dayn ha tandawan piyaliyu sin \u0101d."
                            },
                            {
                                "text": "  Manjari nagbalik na hi Saul pa Awrusalam. Pagdatung niya, mabaya' siya maglamud iban sin manga tau agad tuud kan \u012asa. Sagawa' di' magkahagad in manga tau sin in siya agad na kan \u012asa, iban in sila kat\u0101n mabuga' kaniya."
                            },
                            {
                                "text": "Daypara tiyabang siya hi Barnabas. Diy\u0101 siya madtu pa manga kiyawakilan hi \u012asa. Pagdatung nila madtu, piyah\u0101ti hi Barnabas in manga kiyawakilan sin in hi Panghu' \u012asa bakas simandung iban nagsuwara kan Saul duun ha d\u0101n ha harap niya pa Damaskus. Biyaytaan niya da isab sila pasal sin isug hi Saul nagnas\u012bhat pasal hi \u012asa didtu ha Damaskus."
                            },
                            {
                                "text": "Na, diyungug nila mayan in bichara hi Barnabas, piyalamud nila na hi Saul kanila. Na, nalatag hi Saul in katilingkal Awrusalam piyagnas\u012bhatan pasal hi Panghu' \u012asa l\u0101gi' maisug tuud siya magnas\u012bhat."
                            },
                            {
                                "text": "Sampay in manga Yahudi amu in bahasa nila Girik nar\u0101 da isab hi Saul nagbichara iban naglugat sin pasalan hi \u012asa. Na, ambaya' nila bunuun hi Saul."
                            },
                            {
                                "text": "Na, pag'ingat sin manga tau agad kan \u012asa sin pasal ini, diy\u0101 nila hi Saul pa Sisariya, ubus ampa nila piyatulak pa Tarsus."
                            },
                            {
                                "text": " Na, hangkan nakabaak na kasannyangan in manga tau agad ha Almasi ha katilingkal sin Yahudiya, Jalil iban Samariya. Dayn ha tabang sin R\u016b sin Tuhan himugut na in pangandul nila pa Tuhan iban timaud na in miyagad kanila, karna' in sila nagmamabuga' pa Tuhan."
                            },
                            {
                                "text": "  Manjari in hi Pitrus naglatag sin kahula'-hulaan timibaw ha manga pagkahi niya agad kan \u012asa. Sakali hambuuk waktu timibaw siya ha manga tau suku' sin Tuhan duun naghuhula' ha Lidda."
                            },
                            {
                                "text": "Pagkawn niya, piyaglanggal niya in hambuuk tau pagng\u0101nan Aniyas, amu in tau nagpapatay in baran, iban awn na walu tahun in lugay di' siya makabangun dayn ha kulangan niya."
                            },
                            {
                                "text": "Laung hi Pitrus kaniya, \u201cAniyas, piyauli' na hi \u012asa Almasi in sakit mu. Bangun na kaw ampa mu l\u016bna in kulangan mu.\u201d Na, saruun-duun nakabangun hi Aniyas."
                            },
                            {
                                "text": "Na, k\u012bta' sin tau kat\u0101n naghuhula' ha Lidda iban ha Sarun in tau kiyaulian, sarta' nagbalik na in atay nila pa Tuhan."
                            },
                            {
                                "text": " Na, duun ha d\u0101ira Juppa awn hambuuk babai agad kan \u012asa. In ng\u0101n niya hi Tabita. (Bang ha bahasa Girik Durkas. In h\u0101ti sin ng\u0101n niyausa.) Matuyu' tuud siya maghinang marayaw iban magtabang ha manga tau miskin."
                            },
                            {
                                "text": "Na, ha waktu sin pagkawn hi Pitrus pa Lidda, n\u0101sakit hi Tabita iban miyatay siya sin sakit niya. L\u012bgu' na in bangkay niya ampa biyutang ha hambuuk bilik ha taas b\u0101y."
                            },
                            {
                                "text": "Na, in d\u0101ira Juppa masuuk da pa Lidda. Pag'ingat sin manga tau agad kan \u012asa ha Juppa sin yaun hi Pitrus ha Lidda, dimaak sila duwangka-tau kimawa' madtu kan Pitrus. Pagdatung nila madtu, laung nila kan Pitrus, \u201cPiyakawa' kaw iban bang awn dapat paagarun kaw k\u0101mu' bihaun.\u201d"
                            },
                            {
                                "text": " Na, nagsakap na hi Pitrus ampa miyagad kanila. Pagdatung nila, nagt\u016by siya diy\u0101 pa taas b\u0101y pa bilik amu in kiyabubutangan sin mayat. Piyagtipunan hi Pitrus sin manga kabaluhan babai nagtatangis iban piyakita' nila siya sin manga ginis-ginisan badju' h\u012bnang hi Tabita kanila sin buhi' pa siya."
                            },
                            {
                                "text": " Sakali piyaguwa' sila kat\u0101n hi Pitrus dayn ha lawm bilik, ubus ampa siya limuhud nangayu' duwaa pa Tuhan. Pag'ubus ampa niya iyatud in mayat sarta' namung siya, laung niya, \u201cTabita, bangun kaw!\u201d Na, biyulat hi Tabita in mata niya. Nabuhi' siya nagbalik. Pagkita' niya kan Pitrus, nagbangun siya limingkud."
                            },
                            {
                                "text": "Simuuk hi Pitrus kaniya ampa siya tiyabangan nagbangun. Pag'ubus ampa tiyawag hi Pitrus in manga tau agad kan \u012asa sampay pa manga kabaluhan. Piyakita' niya kanila sin nabuhi' na nagbalik hi Tabita."
                            },
                            {
                                "text": "Na, manjari in suysuy pasal sin nabuhi' nagbalik hi Tabita nalatag ha katilingkal sin d\u0101ira Juppa iban mataud tau in nagparachaya na ha Panghu' \u012asa."
                            },
                            {
                                "text": "Malugay himanti' hi Pitrus duun ha Juppa ha b\u0101y hi Simun amu in mag'aadjal magpatahay sin pais hayup. "
                            }
                        ]
                    },
                    {
                        "verses": [
                            {
                                "text": "  Na, awn isab hambuuk tau ha hula' Sisariya pagng\u0101nan Kurnili. Bangsa R\u016bm siya iban siya in kapitan sin hangka-panji sundalu pagng\u0101nan Italiya."
                            },
                            {
                                "text": "Hambuuk siya tau nagtataat tuud pa Tuhan. Siya iban sin anak-asawa niya nagmamabuga' tuud pa Tuhan. Mawmu siya magsarakka ha manga Yahudi miskin iban taptap in pagpangarap niya pa Tuhan."
                            },
                            {
                                "text": "Sakali hambuuk adlaw ha sa'bu niya nangangarap pa Tuhan sin manga lisag t\u016b sin mahapun, nagpanyata' mawn kaniya in hambuuk mal\u0101ikat dayn ha Tuhan. Amu agi kaniya, \u201cKurnili!\u201d"
                            },
                            {
                                "text": " Iyatud niya in mal\u0101ikat sarta' diyatungan siya buga'. Laung niya, \u201cUnu baha' in piyagtawagan mu k\u0101ku', tuwan?\u201d  In sambung sin mal\u0101ikat, \u201cKiyaamuhan tuud in Tuhan sin pagpangarap iban pagsarakka mu ha manga tau. Na, tungbasan na sin Tuhan in manga hinang mu yan."
                            },
                            {
                                "text": "Bihaun daak kaw ha manga tauhan mu madtu pa Juppa magkawa' kan Simun Pitrus."
                            },
                            {
                                "text": "Yaun siya himahanti' ha b\u0101y sin tau mag'aadjal magpatahay pais hayup amu in pagng\u0101nan Simun. In b\u0101y niya masuuk pa dagat.\u201d"
                            },
                            {
                                "text": " Na, pag'\u012bg sin mal\u0101ikat, tiyawag hi Kurnili in duwa daraakun niya ha lawm b\u0101y iban sin hambuuk sundalu niya amu in nagtataat tuud pa Tuhan iban daran nagtatabang kaniya."
                            },
                            {
                                "text": "Na, biyaytaan niya pasal sin bayta' sin mal\u0101ikat kaniya, ubus ampa niya diyaak madtu pa Juppa."
                            },
                            {
                                "text": " Manjari, pag'adlaw hambuuk, sin duun na sila ha d\u0101n masuuk na pa Juppa, manga ugtu suga na, in hi Pitrus gimaban pa taas atup pantay sin b\u0101y simintu ampa siya nangarap pa Tuhan."
                            },
                            {
                                "text": "Pag'ubus niya nangarap pa Tuhan hiyapdi' na siya iban mabaya' na siya kumaun. Sakali ha sa'bu iyaadjal pa in pagkaun, nalawa' hi Pitrus ha pangindan."
                            },
                            {
                                "text": "K\u012bta' niya in lawang langit naukab, iban awn biya' manta dakula' timuntun pa baba' biyabaggut sin lubid dayn ha dugu pa dugu."
                            },
                            {
                                "text": "K\u012bta' niya in ha lawm sin manta manga ginis-ginisan sin manga sattuwa magpananap iban di' magpananap iban sin manga kamanuk-manukan."
                            },
                            {
                                "text": "Sakali awn na diyungug niya nagsuwara kaniya, amu agi, \u201cKadtu kaw Pitrus, sumbay' kaw sin manga sattuwa yaun ampa mu kauna!\u201d"
                            },
                            {
                                "text": " Sagawa' laung hi Pitrus, \u201cAruy, Panghu', way tuud dapat! Dayn sin tagna' ku wala' aku nakakaun sin unu-unu haram.\u201d"
                            },
                            {
                                "text": " Sakali diyungug niya na isab nagbalik in suwara, amu agi, \u201cAyaw mu itunga haram in unu-unu biyayta' sin Tuhan bukun haram.\u201d"
                            },
                            {
                                "text": " Na, nakat\u016b mayan piyanyata' kaniya, iyutung na nagbalik in manta pa taas langit."
                            },
                            {
                                "text": " Sakali ha sa'bu hi Pitrus nangangannal-kannal sin h\u0101tihan sin piyanyata' kaniya, in manga tau naraak hi Kurnili nakabatuk na mawn pa b\u0101y kiyabubutangan hi Pitrus. Timindug sila duun ha higad lawang sin b\u0101y."
                            },
                            {
                                "text": "Timawag sila, laung nila, \u201cYari baha' d\u012b ha b\u0101y ini himanti' in tau pagng\u0101nan Simun Pitrus?\u201d"
                            },
                            {
                                "text": " Na, in hi Pitrus masi na mayan namimikil pasal sin k\u012bta' niya yadtu. Sakali laung sin R\u016b sin Tuhan kaniya, \u201cYaun awn t\u016bngka-tau naglawag kaymu."
                            },
                            {
                                "text": "Kadtu na kaw naug iban ayaw kaw mag'\u0101ng-'\u0101ng magad kanila sabab aku in nagdaak kanila mari kum\u0101' kaymu.\u201d"
                            },
                            {
                                "text": " Na, nanaug na hi Pitrus. Laung niya ha manga tau, \u201cNa, aku na sa ini in tau liyawag niyu. Unu baha' in gawi niyu k\u0101ku'?\u201d"
                            },
                            {
                                "text": " In sambung nila, \u201cHi Kapitan Kurnili in nagdaak k\u0101mu' mari. Tau marayaw siya iban nagtataat siya pa Tuhan. Piyag'aaddatan tuud siya sin manga kat\u0101n Yahudi. Na, nagpanaug in Tuhan hambuuk mal\u0101ikat mawn kaniya, namayta' sin subay niya kaw hipakawa' pakawnun pa b\u0101y niya ha supaya siya makarungug sin hindu' mu.\u201d"
                            },
                            {
                                "text": "Na, piyas\u016bd hi Pitrus in manga tau nagkawa' kaniya iban piyat\u016bg niya duun hangka-d\u016bm.  Pagbulat mahinaat, nagsakap na hi Pitrus ampa siya miyagad ha manga tau nagk\u0101' kaniya. Miyagad da isab kanila in manga kaibanan tau agad kan \u012asa duun ha Juppa."
                            },
                            {
                                "text": "Na, pag'adlaw hambuuk dimatung na sila pa Sisariya. Duun nagtatagad hi Kurnili iban sin manga lahasiya' niya sampay manga kabagayan niya amu in tiyaabbit niya pakawnun."
                            },
                            {
                                "text": "S\u016bng m\u0101n hi Pitrus gumaban pa taas b\u0101y, miy\u0101k hi Kurnili kaniya ampa simujud pa alupan niya."
                            },
                            {
                                "text": "Sagawa' piyatindug siya hi Pitrus iban laung hi Pitrus kaniya, \u201cTindug kaw. Ayaw kaw sumujud k\u0101ku' sabab in aku ini tau da biya' kaymu.\u201d"
                            },
                            {
                                "text": " Na, timindug na hi Kurnili sarta' nagsuysuy na sila kay Pitrus iban sim\u016bd na sila pa lawm b\u0101y. Pags\u016bd nila, k\u012bta' hi Pitrus mataud tau nagtitipun duun."
                            },
                            {
                                "text": "Laung hi Pitrus kanila, \u201cKiyaiingatan niyu sin in kami manga Yahudi di' makapamisita atawa makapaglamugay iban sin manga bangsa dugaing sabab langgal sara' sin agama namu'. Sagawa' piyaingat k\u0101ku' sin Tuhan sin subay ku di' itungun makasammal in manga tau bangsa dugaing sabab wayruun da piyagbiddaan nila iban sin manga Yahudi."
                            },
                            {
                                "text": "Hangkan piyakawa' niyu mayan aku pakariun, wala' aku nag'\u0101ng-'\u0101ng miyagad mari. Na, unu baha' in piyagpakawaan niyu k\u0101ku'?\u201d"
                            },
                            {
                                "text": " Laung hi Kurnili, \u201cAwn na t\u016b adlaw limabay manga waktu biya' h\u0101dtu, nangarap aku pa Tuhan ha lawm b\u0101y sin lisag t\u016b sin mahapun. Sakali saruun-duun awn nagpanyata' hambuuk tau mawn pa alupan ku. Nagsasahaya in tamungun niya."
                            },
                            {
                                "text": "Laung niya k\u0101ku', \u2018Kurnili! Diyungug sin Tuhan in pagpangayu' mu duwaa iban k\u012bta' sin Tuhan in pagsarakka mu ha manga tau."
                            },
                            {
                                "text": "Hangkan,\u2019 laung niya, \u2018daak kaw tau madtu pa Juppa magkawa' ha tau pagng\u0101nan Simun Pitrus. Yaun siya himahanti' ha b\u0101y hi Simun amu in tau mag'aadjal magpatahay pais hayup. Masuuk pa dagat in b\u0101y niya.\u2019"
                            },
                            {
                                "text": "Na, amu yan in sabab hangkan ta kaw magt\u016by piyakawa'. Marayaw na nakakari kaw. Na, bihaun yari na kami ha kakitaan sin Tuhan nagtatagad kaymu dumungug sin unu-unu na daakan kaymu sin Tuhan hibayta' k\u0101mu'.\u201d"
                            },
                            {
                                "text": "  Sakali laung hi Pitrus, \u201cNa, bihaun kaingatan ku na sin bunnal tuud sibu' in pagd\u0101 sin Tuhan ha m\u0101nusiya' kat\u0101n. Di' siya magp\u012b' tau."
                            },
                            {
                                "text": "Taymaun niya in hisiyu-siyu magmabuga' kaniya iban maghinang sin mabuntul minsan unu in bangsa niya."
                            },
                            {
                                "text": "Tantu kiyarungugan niyu na in Bayta' Marayaw dayn ha Tuhan, amu in piyamahalayak pa manga tau Israil sin in hi \u012asa Almasi in makarihil kasannyangan. Siya in Panghu' sin m\u0101nusiya' kat\u0101n."
                            },
                            {
                                "text": "Tantu diyungug niyu da isab in manga pakaradjaan dakula' pasal hi \u012asa amu in naawn ha katilingkal sin hula' Yahudiya. Timagna' yan ha Jalil pag'ubus hi Yahiya nagnas\u012bhat sin subay in manga tau magpaligu' (tanda' sin pagtawbat nila sin manga dusa nila)."
                            },
                            {
                                "text": "Iban kaingatan niyu da isab sin in hi \u012asa, tau Nasarit piyatulunan sin Tuhan sin R\u016b sin Tuhan iban d\u012bhilan barakat. Pakain-pakain in kadtuan niya awn sadja nahinang niya marayaw iban napauli' niya in tau kat\u0101n piyupuhinga' sin saytan, sabab in Tuhan asal duun kaniya."
                            },
                            {
                                "text": " \u201cKiyasaksian namu' in kat\u0101n nahinang niya ha hula' sin manga Yahudi iban ha Awrusalam. Piyatay siya sin manga tau liyansang pa usuk."
                            },
                            {
                                "text": "Sagawa' paghikat\u016b sin adlaw biyuhi' siya sin Tuhan nagbalik dayn ha kamatay iban piyanyata' tuud sin buhi' siya."
                            },
                            {
                                "text": "Sagawa' wala' siya piyanyata' pa tau kat\u0101n. Amura kami in piyagpanyataan niya, sabab kami in asal nap\u012b' sin Tuhan pagpanyataan. Kami in iban niya nags\u0101w nagkaun iban nag'inum ha waktu nabuhi' siya nagbalik dayn ha kamatay."
                            },
                            {
                                "text": "Diyaak niya kami magpamahalayak pa manga tau iban sumaksi' sin siya in kiyawakilan sin Tuhan dumihil hukuman ha manga buhi' iban ha manga patay."
                            },
                            {
                                "text": "Kiyabayta' da isab sin manga kanabihan sin hisiyu-siyu in magparachaya kaniya maampun in manga dusa nila dayn ha kusug sin kawasa sin ng\u0101n niya.\u201d"
                            },
                            {
                                "text": "  Na, ha sa'bu hi Pitrus nagbibichara pa, timulun in R\u016b sin Tuhan pa manga tau kat\u0101n duun nagdurungug sin bayta' niya."
                            },
                            {
                                "text": "In manga Yahudi agad kan \u012asa, amu in miyagad kan Pitrus mawn dayn ha Juppa, nainu-inu tuud sin piyatulun da isab sin Tuhan in R\u016b niya pa manga tau bukun bangsa Yahudi."
                            },
                            {
                                "text": "Hangkan nila yan kiyaingatan sabab diyungug nila in manga tau nagbichara ha manga bahasa bukun bahasa nila dayn katagna' iban piyudji nila in Tuhan.  Sakali laung hi Pitrus,"
                            },
                            {
                                "text": "\u201cNa, bihaun in manga tau ini hiy\u016bp na sin R\u016b sin Tuhan biya' da isab sin manga kitaniyu Yahudi. Tantu wayruun tau makal\u0101ng kanila magpaligu'.\u201d"
                            },
                            {
                                "text": "Na, hangkan nagdaak siya paliguan in manga tau ha ng\u0101n hi \u012asa Almasi. Pag'ubus hiyawiran nila na hi Pitrus pahantiun duun kanila manga pilay adlaw."
                            }
                        ]
                    },
                    {
                        "verses": [
                            {
                                "text": "  Manjari nakarungug in manga kiyawakilan hi \u012asa iban sin manga kaibanan agad kan \u012asa ha katilibut sin hula' Yahudiya sin in Parman sin Tuhan tiyayma' da isab sin manga tau bukun bangsa Yahudi."
                            },
                            {
                                "text": "Hangkan pagdatung hi Pitrus mawn pa Awrusalam, magt\u016by siya siyagda sin manga pagkahi niya Yahudi, amu in namamawgbug tuud pasal sin pag'islam. Laung nila,"
                            },
                            {
                                "text": "\u201cHimanti' kaw kunu' ha b\u0101y sin manga tau bukun bangsa Yahudi, amu in wala' naislam iban nags\u0101w kaw nagkaun iban sila!\u201d"
                            },
                            {
                                "text": " Na, siyuysuyan sila hi Pitrus sin kat\u0101n kiyalabayan niya. Piyapagsunud-sunud niya dayn ha tagnaan."
                            },
                            {
                                "text": "Laung hi Pitrus, \u201cHa sa'bu ku nangangarap pa Tuhan didtu ha Juppa, nalawa' aku dayn ha indan. Awn k\u012bta' ku biya' lupa manta dakula' in timuntun pa daig ku dayn ha taas langit. Biyabaggut sin lubid dayn ha dugu pa dugu."
                            },
                            {
                                "text": "Na, k\u012bta' ku in ha lawm sin manta manga sattuwa ginis-ginisan; manga hayup iban manga sattuwa talun, manga sattuwa magpananap iban manga kamanuk-manukan."
                            },
                            {
                                "text": "Sakali awn diyungug ku suwara, amu agi, \u2018Kadtu kaw Pitrus, sumbay' kaw sin manga sattuwa yaun ampa mu kauna!\u2019"
                            },
                            {
                                "text": " \u201cSagawa' laung ku, \u2018Aruy, Panghu', way tuud dapat! Dayn sin tagna' ku, wala' aku nakakaun sin unu-unu haram.\u2019"
                            },
                            {
                                "text": " \u201cSakali simambung in suwara dayn ha taas langit, \u2018Ayaw mu itunga haram in unu-unu biyayta' sin Tuhan bukun haram.\u2019"
                            },
                            {
                                "text": "Nakat\u016b ku mayan k\u012bta' in biya' h\u0101dtu, iyutung na in biya' lupa manta nagbalik pa taas langit."
                            },
                            {
                                "text": " \u201cSakali nagsa'bu isab ha waktu yadtu, awn t\u016bngka-tau dimatung dayn ha Sisariya mawn pa b\u0101y kiyaruruunan ku, nagkawa' k\u0101ku'."
                            },
                            {
                                "text": "Na, biyaytaan aku sin R\u016b sin Tuhan di' papag'\u0101ng-'\u0101ngun magad kanila. Na, hangkan miyagad aku kanila pa Sisariya iban sin unum tau agad kan \u012asa dayn ha Juppa. Miyadtu kami pa b\u0101y hi Kurnili."
                            },
                            {
                                "text": "Pagdatung namu' madtu, siyuysuyan kami hi Kurnili sin pasal sin hambuuk mal\u0101ikat nagpanyata' mawn kaniya duun ha b\u0101y niya. Amu agi sin mal\u0101ikat kaniya, \u2018Daak kaw tau madtu pa Juppa magkawa' ha tau pagng\u0101nan Simun Pitrus."
                            },
                            {
                                "text": "Siya in magpasampay kaniyu sin bayta' amu in makalappas kaymu iban sin kat\u0101n ha lawm ukuman mu.\u2019"
                            },
                            {
                                "text": " \u201cNa, sakali biyaytaan ku mayan sila sin pasal hi \u012asa, timulun in R\u016b sin Tuhan mawn kanila biya' da isab sin kimugdan k\u0101tu'niyu sin tagna'."
                            },
                            {
                                "text": "Na, ampa ku kiyatumtuman in bakas bichara hi Panghu' \u012asa, amu agi, \u2018Tubig in piyangligu' hi Yahiya kaniyu, sagawa' in aku R\u016b sin Tuhan in hipangligu' kaniyu.\u2019"
                            },
                            {
                                "text": "Na, matampal na tuud sin in d\u012bhil sin Tuhan ha manga tau bukun bangsa Yahudi, magsibu' da tuud iban sin d\u012bhil niya k\u0101tu'niyu ha waktu nagparachaya mayan kitaniyu ha Panghu' \u012asa Almasi. Na, hisiyu aku in lum\u0101ng ha Tuhan sin kabayaan niya!\u201d"
                            },
                            {
                                "text": " Pagdungug nila sin bichara hi Pitrus, himundung na sila iban wala' na sila nagkayba'. G\u0101m mayan, piyudji nila na in Tuhan, laung nila, \u201cD\u012bhilan na lugal sin Tuhan in manga tau bukun bangsa Yahudi magtawbat sin manga dusa nila bat sila makaagad ha lawm ukuman sin Tuhan!\u201d"
                            },
                            {
                                "text": "  Manjari, ha waktu kabunu' kan Istipan nakanat in manga tau agad kan \u012asa. Naabut nila pa hula' Piniki, pa p\u016b' Kuprus sampay pa d\u0101ira Antiyuk. Biyaytaan nila in manga tau pasal hi \u012asa, sagawa' manga Yahudi sadja in biyaytaan nila."
                            },
                            {
                                "text": "Sagawa' in manga kaibanan tau agad kan \u012asa dayn ha Kuprus iban ha Kurini, pagkawn nila pa Antiyuk nagt\u016by nila biyaytaan in manga tau bukun bangsa Yahudi sin Bayta' Marayaw pasal hi Panghu' \u012asa."
                            },
                            {
                                "text": "Hiy\u016bp sila sin kusug sin Tuhan iban mataud tau in nagparachaya iban miyagad ha Panghu' \u012asa."
                            },
                            {
                                "text": " Na, in suysuy pasal ini naabut pa manga tau agad ha Almasi duun ha Awrusalam. Hangkan piyakadtu nila hi Barnabas pa Antiyuk."
                            },
                            {
                                "text": "Pagdatung niya madtu, k\u012bta' niya in tulung-tabang d\u012bhil sin Tuhan ha manga tau Antiyuk. Na kiy\u016bgan tuud siya. Hangkan h\u012bnduan niya in manga tau kat\u0101n ha Antiyuk sin subay nila pahugutun in pagparachaya iban pangandul nila kan Panghu' \u012asa."
                            },
                            {
                                "text": "In hi Barnabas hambuuk tau marayaw iban hiyuh\u016bp siya sin R\u016b sin Tuhan. Hangkan mataud tau in napaagad niya ha Panghu' \u012asa."
                            },
                            {
                                "text": " Pag'ubus miyadtu hi Barnabas pa Tarsus nagl\u0101g kan Saul."
                            },
                            {
                                "text": "Kiyabaakan niya mayan hi Saul, diy\u0101 niya pa Antiyuk. Dimidtu sila hangka-tahun ha manga tau agad ha Almasi ha Antiyuk iban mataud tuud tau in kiyahinduan nila pasal hi \u012asa. Didtu ha Antiyuk naawn in ng\u0101n Almasihin amu in pagt\u0101g ha manga tau agad kan \u012asa."
                            },
                            {
                                "text": " Na, ha waktu hi Barnabas kay Saul duun ha Antiyuk, n\u0101kawn dayn ha Awrusalam in manga tau magpapasampay sin Parman sin Tuhan."
                            },
                            {
                                "text": "Awn hambuuk kanila amu in pagng\u0101nan Agabus in timindug namayta' dayn ha kusug sin R\u016b sin Tuhan sin awn dumatung gutum pa kat\u0101n hula'. (Na, in bayta' niya ini nabunnal ha waktu sin pagsultan hi Kalawdi.)"
                            },
                            {
                                "text": "Hangkan, kiyapag'isunan sin manga Almasihin ha Antiyuk magpar\u0101 sin unu-unu na hikatabang nila ha manga pagkahi nila Almasihin ha Yahudiya. Kaniya-kaniya sila magdihil sin unu-unu in mar\u0101 nila."
                            },
                            {
                                "text": "Hangkan nagpar\u0101 sila s\u012bn kan Barnabas iban hi Saul madtu pa manga nagtatau-maas ha manga Almasihin ha Awrusalam. "
                            }
                        ]
                    },
                    {
                        "verses": [
                            {
                                "text": "  Manjari ha sa'bu sin waktu yan, amu isab in waktu tiyagnaan hi Sultan Hirud in pagpinjala' niya ha manga kaibanan tau agad ha Almasi."
                            },
                            {
                                "text": "Piyapunggutan niya in \u016b hi Ya'kub, amu in taymanghud hi Yahiya."
                            },
                            {
                                "text": "Pag'ingat niya kiyaamuhan in manga Yahudi sin h\u012bnang niya kan Ya'kub, na, liyanjal niya in hinang niya. Piyasaggaw niya isab hi Pitrus. (In pagsaggaw ini naawn ha waktu sin pagsa'bu sin manga Yahudi amu in pagtawagun Pagkaun sin Tinapay way Pasulig.)"
                            },
                            {
                                "text": "Nasaggaw mayan hi Pitrus, liyuun siya pa lawm j\u012bl. Piyajagahan siya ha upatka-tumpuk sundalu. In hangka-tumpuk upat-upat sundalu. In ganta' hi Hirud, pag'ubus sin Haylaya Paglappas dayn ha Kamatay, paguwaun niya hi Pitrus ha supaya mahukum ha mayran madjilis."
                            },
                            {
                                "text": " Sagawa' ha salugay hi Pitrus ha lawm j\u012bl kiyusugan tuud sin manga tau agad ha Almasi in pagpangayu' duwaa pa Tuhan ha pasalan hi Pitrus."
                            },
                            {
                                "text": "  Manjari sin pagkikinsumun na in pagpatay kan Pitrus ha mayran madjilis kaagi hi Hirud, sin d\u016bm yadtu, in hi Pitrus natut\u016bg ha \u016bt sin duwa jaga, hiyuhukutan sin duwa kadina. Iban awn da isab manga sundalu nagjajaga ha lawang sin j\u012bl."
                            },
                            {
                                "text": "Sakali saruun-duun awn mal\u0101ikat dayn ha Tuhan in timindug duun ha lawm j\u012bl sarta' simawa in lawm j\u012bl. Piyukaw sin mal\u0101ikat hi Pitrus, jiyugjug in abaga. Amu agi kan Pitrus, \u201cBangun kaw biskay!\u201d Na, saruun-duun nagt\u016by napuas in kadina dayn ha lima hi Pitrus."
                            },
                            {
                                "text": " Laung sin mal\u0101ikat kaniya, \u201cPahuguta na in kambut mu iban su'luga na in tawmpa' mu.\u201d Na, iyagad hi Pitrus in agi kaniya sin mal\u0101ikat iban laung pa isab sin mal\u0101ikat kaniya, \u201cSu'luga na in juba mu ampa kaw agad k\u0101ku'.\u201d"
                            },
                            {
                                "text": "Na, miyagad na hi Pitrus ha mal\u0101ikat gimuwa' dayn ha lawm j\u012bl. Sagawa' in pangannal hi Pitrus nanagainup siya. Way pangh\u0101ti niya sin bunnal tuud in pagtabang kaniya sin mal\u0101ikat."
                            },
                            {
                                "text": "Limabay sila dayn ha hambuuk pustu pagjajagahan iban sin hikaruwa sampay sila n\u0101kawn pa lawang basi' amu in lawang harap pa d\u0101ira. Pagkawn nila, naukab in lawang basi' isa-isa niya. Na gimuwa' na sila ampa sila miyanaw ha d\u0101n. Sakali hambuuk d\u0101n sadja in piyanawan nila saruun-duun nalawa' in mal\u0101ikat."
                            },
                            {
                                "text": " Pag'\u012bg sin mal\u0101ikat, iyampa kiyasayuhan hi Pitrus sin bunnal in h\u012bnang sin mal\u0101ikat kaniya. Laung niya, \u201cBat bunnal tuud tuwi' in kat\u0101n k\u012bta' ku! Diyaak sin Panghu' mari in mal\u0101ikat mamuas k\u0101ku' dayn ha kamulahan hinangun hi Hirud k\u0101ku' sabab sin kawasa niya iban dayn ha manga kang\u012ban kabayaan sin manga Yahudi kumugdan k\u0101ku'.\u201d"
                            },
                            {
                                "text": " Pagga kiyasayuhan niya na in kimugdan kaniya, miyadtu siya pa b\u0101y hi Mariyam, ina' hi Yahiya amu in diyanglayan Markus. Mataud tau nagtitipun duun nangangarap pa Tuhan."
                            },
                            {
                                "text": "Pagdatung hi Pitrus, kimu'ku' siya ha lawang amu in ha guwa' sin b\u0101y. Na, miyadtu in hambuuk daraakun babai pagng\u0101nan Ruda mangasubu bang hisiyu in nagku'ku'."
                            },
                            {
                                "text": "Na, pagsambag hi Pitrus, kiyakil\u0101han niya in tingug hi Pitrus. Kiy\u016bgan tuud siya. Dimagan siya madtu pa manga tau ha lawm b\u0101y namayta' sin yaun hi Pitrus nagtitindug ha guwa'! Sabab sin k\u016bg niya, wala' niya minsan kiyaukaban lawang hi Pitrus."
                            },
                            {
                                "text": " Sagawa' laung sin manga tau ha lawm b\u0101y kaniya, \u201cAy, dupang kaw ini!\u201d Sagawa' piyagbalik-balikan niya in bichara niya sin bunnal tuud yaun hi Pitrus ha guwa'. Hangkan laung nila kaniya, \u201cBukun s\u0101n baran niya, sagawa' mal\u0101ikat amu in mamayta' sin pasal niya.\u201d"
                            },
                            {
                                "text": " Na, ha sa'bu nila nagbibichara, daran in pagku'ku' hi Pitrus ha lawang. Limugay m\u0101n iyukab nila na in lawang. Na, pagkita' nila kan Pitrus, nainu-inu tuud sila."
                            },
                            {
                                "text": "S\u012bnyalan sila hi Pitrus di' papaghibukun. Pag'ubus ampa sila siyuysuyan hi Pitrus bang biya' diin in pagpaguwa' kaniya sin Panghu' dayn ha lawm j\u012bl. Laung niya kanila, \u201cBaytai niyu hi Ya'kub iban sin manga katawtaymanghuran natu' sin nakaguwa' na aku.\u201d Pag'ubus ampa siya min\u012bg miyadtu pa lugal dugaing."
                            },
                            {
                                "text": " Na, pag'abut mahinaat, nahiluhala' na in manga sundalu jaga ha lawm j\u012bl sabab di' nila kaingatan bang nakapakain na hi Pitrus."
                            },
                            {
                                "text": "Pag'ingat hi Hirud, piyalawag niya hi Pitrus, sagawa' wala' nila kiyabaakan. Hangkan piyasumariya hi Hirud in manga sundalu jaga, ubus ampa niya piyapatay.  Pag'ubus yadtu, min\u012bg hi Hirud dayn ha Yahudiya. Miyadtu siya naghanti' pa Sisariya."
                            },
                            {
                                "text": "  Duun mayan hi Hirud ha Sisariya, naghambuuk pikilan in manga tau dayn ha d\u0101ira Tirus iban Sidun mawn dum\u0101 magkita' kan Hirud. Na, asal karugalan hi Hirud in manga tau dayn ha Tirus iban Sidun. Pagdatung sin manga tau mawn pa Sisariya, biyagay nila hi Balastus, amu in tau piyangangandulan hi Hirud sin manga pakaradjaan ha lawm astana', ha supaya sila katabangan sin maksud nila. Hangkan sila dum\u0101 magkita' kan Hirud bat dumayaw in atay hi Hirud kanila. Mabaya' tuud sila magsulut iban siya, sabab in kabuhianan ha hula' nila pagkawaun dayn ha hula' hi sultan Hirud. Na, nagtugun na hi Hirud sin adlaw d\u0101hun sila magkita'."
                            },
                            {
                                "text": " Manjari naabut mayan in adlaw sin tugun hi Hirud, nagtamung siya sin tamungun sultan, ampa siya limingkud ha lilingkuran niya mataas. Pag'ubus ampa siya namichara ha manga tau."
                            },
                            {
                                "text": "Pag'ubus niya nagbichara, nagsuwara matanug in manga tau, ganti' panglaggu' kan Hirud. Laung nila, \u201cIn tau nagbichara yan bukun m\u0101nusiya', sagawa' Tuhan!\u201d"
                            },
                            {
                                "text": "Na, saruun-duun piyaratungan kabinsanaan hi Hirud kaagi sin mal\u0101ikat dayn ha Tuhan, sabab wala' niya piyag'addatan in Tuhan. Kiyawa' niya in kat\u0101n kalagguan pa baran niya. Na, kiyaun sin \u016bd in lawm baran niya ampa siya miyatay."
                            },
                            {
                                "text": " Sarta' magsus\u016bng in pagsaplag sin Parman sin Tuhan, iban timaud in tau nagkahagad ha Parman."
                            },
                            {
                                "text": " Na, naubus mayan in hinang hi Barnabas kay Saul ha Awrusalam nagbalik na sila pa Antiyuk. Piyaagad nila kanila hi Yahiya amu in diyanglayan Markus. "
                            }
                        ]
                    },
                    {
                        "verses": [
                            {
                                "text": "  Manjari awn manga tau magpapasampay iban manghihindu' sin Parman sin Tuhan pa manga tau agad ha Almasi ha Antiyuk. In sila ini hinda Barnabas, Simiyun, amu in diyanglayan Itum, hi Lukiyus dayn ha Kirini, hi Manain amu in simulig hangka-ukuman iban nahinang biya' taymanghud hi Gubnul Hirud, iban hi Saul."
                            },
                            {
                                "text": "Sakali ha sa'bu nila nagpupuasa iban nagtataat pa Tuhan, namichara in R\u016b sin Tuhan kanila, amu agi, \u201cKandiha niyu hi Barnabas kay Saul huminang sin daakan kiyamaksud ku hipahinang kanila.\u201d"
                            },
                            {
                                "text": " Na, pag'ubus nila nagpuasa iban nangarap pa Tuhan, diyupunan nila hi Barnabas kay Saul piyangayuan duwaa ampa nila piyatulak."
                            },
                            {
                                "text": "  Na, in duwangka-tau ini amu in naraak sin R\u016b sin Tuhan, hi Barnabas kay Saul, miyadtu pa d\u0101ira Siluki ubus ampa sila timulak pa p\u016b' Kuprus."
                            },
                            {
                                "text": "Pagdatung nila pa d\u0101ira Salamis, nagnas\u012bhat sila sin Parman sin Tuhan ha kalanggalan sin manga Yahudi. Piyaagad nila isab hi Yahiya Markus tumabang kanila."
                            },
                            {
                                "text": " Liyatag nila piyanaw in katiluagan sin p\u016b'. Pag'abut nila pa d\u0101ira Papus piyaglanggal nila in hambuuk tau manghihikmat pagng\u0101nan Bar-\u012asa. In tau ini nagtanyag sin in siya hambuuk tau magpapasampay sin Parman sin Tuhan."
                            },
                            {
                                "text": "Bagay siya sin gubnul ha Kuprus, hi Sirgus Paulus amu in tau malawm in pikilan niya. Manjari piyakawa' sin gubnul hi Barnabas kay Saul sabab mabaya' siya dumungug sin Parman sin Tuhan."
                            },
                            {
                                "text": "Sagawa' pagkadtu nila, diy\u0101 sila naglugat hi Bar-\u012asa manghihikmat. (In ng\u0101n niya ha bahasa Girik, Ilimas, ha bahasa Hibrani, Bar-\u012asa.) Hangkan siya dim\u0101 naglugat sabab in kabayaan niya di' in gubnul kumahagad sin hindu' hinda Saul."
                            },
                            {
                                "text": "Manjari hiy\u016bp sin R\u016b sin Tuhan hi Saul. (In hi Saul ini pagtawagun da isab Paul.) Iyatud niya tuud in manghihikmat ampa niya \u012byan,"
                            },
                            {
                                "text": "laung niya, \u201cIsinarka' kaw tuud ini! Siyusulang mu in unu-unu kat\u0101n marayaw. Way hinang mu dugaing dayn sin mamuting iban mangakkal. L\u0101gi' kabayaan mu bingkukun in hindu' kasabunnalan pasal Tuhan!"
                            },
                            {
                                "text": "Na, bihaun paratungan kaw sin Tuhan kabinsanaan. Mabuta kaw iban di' kaw makakita' kasawahan.\u201d  Na, saruun-duun nanggabun iban nanigidlum na in pangatud hi Ilimas. Simanaw siya tau makaambit kaniya."
                            },
                            {
                                "text": "Pagkita' sin gubnul sin kimugdan kan Ilimas, nagt\u016by siya nagparachaya karna' landu' tuud siya nainu-inu sin hindu' pasal hi Panghu' \u012asa."
                            },
                            {
                                "text": "  Manjari timulak hi Paul iban sin manga iban niya pa Papus mawn pa d\u0101ira Pirga ha hula' Pampilya. Pagdatung nila pa d\u0101ira, miyutas na hi Yahiya Markus dayn kanila, ampa nagbalik pa Awrusalam."
                            },
                            {
                                "text": "Dayn ha Pirga limanjal sila pa d\u0101ira Antiyuk amu in sakup sin hula' Pisidi. Pag'adlaw Sabtu', amu in adlaw paghali-hali iban pagpudji pa Tuhan sin manga Yahudi miyadtu sila pa langgal, ampa sila limingkud duun."
                            },
                            {
                                "text": "Sakali naubus mayan nabacha in Kitab Tawrat iban sin Kitab sin manga kanabihan, piyabaytaan sin manga nakura' sin langgal hinda Paul, amu agi, \u201cManga taymanghud, bang awn isab hibayta' niyu ha manga tau amu in makapakusug sin \u012bman nila, na kadtui niyu na.\u201d"
                            },
                            {
                                "text": " Na, timindug hi Paul ampa siya kimambay ganti' panalam niya ha manga tau. Ubus ampa siya namichara, laung niya,  \u201cManga pagkahi ku tau Israil iban sin kamu kat\u0101n bukun bangsa Yahudi amu in nagmamabuga' ha Tuhan, dunguga niyu in bichara ku!"
                            },
                            {
                                "text": "In Tuhan sin manga tau Israil, pin\u012b' niya in manga kamaasan natu' h\u012bnang bangsa dakula'. Timaud in bangsa nila duun ha Misir, amu in hula' namanyaga' kanila. Na, dayn ha kusug sin Tuhan napuas iban naka\u012bg sila dayn ha manga namanyaga' kanila ha Misir."
                            },
                            {
                                "text": "Pag'\u012bg nila dayn ha Misir, tiyatasan sin Tuhan in addat nila, amu in di' makasulut kaniya duun ha hula' paslangan mahunit paghulaan ha lawm ka'patan tahun."
                            },
                            {
                                "text": "Liyubu sin Tuhan in pitu bangsa ha hula' Kanan, ubus ampa niya piyusaka' in hula' yan ha manga tau Israil."
                            },
                            {
                                "text": "In lugay sin manga ini kat\u0101n manga upat ngagatus tagkay'man tahun.  \u201cPag'ubus d\u012bhilan niya in manga tau Israil nakura' manghuhukum kanila sampay naabut pa waktu hi Nabi Samwil."
                            },
                            {
                                "text": "Sakali limugay mayan, nangayu' sila tau magsultan kanila. Na, piyapagsultan sin Tuhan hi Saul, anak hi Kis, panubu' hi Binjamin. Awn ka'patan tahun hi Saul nagsultan kanila."
                            },
                            {
                                "text": "Pag'ubus yadtu piya\u012bg siya sin Tuhan dayn ha pagsultanan niya, ampa piyaganti' hi Daud nagsultan kanila. Laung sin Tuhan pasal hi Daud, \u2018Kiyaamuhan aku kan Daud, anak hi Jissi sabab in hi Daud ini hambuuk tau hangka-atay iban aku. Unu-unu in kabayaan ku agarun niya sadja!\u2019 \u201d"
                            },
                            {
                                "text": "Na, siy\u016bngan hi Paul in bichara niya ha manga tau, laung niya, \u201cNa, dayn ha panubu' hi Daud piyalahil sin Tuhan in hambuuk Manglalappas ha manga tau bangsa Israil. Iyagad sin Tuhan in janji' niya kanila."
                            },
                            {
                                "text": "Miyuna limahil hi Yahiya, amu in nagpasakap ha manga tau sin pagdatung hi \u012asa. Nagnas\u012bhat siya ha manga tau sin subay sila magtawbat sin manga dusa nila iban magpaligu'."
                            },
                            {
                                "text": "Sakali pagga masuuk na maubus in hinang hi Yahiya ha dunya, namichara siya ha manga tau, laung niya, \u2018In pangannal niyu aku na in Manglalappas amu in piyagtatagad-tagaran niyu. Na, nas\u0101' kamu, bukun aku in Manglalappas. Sagawa' magdaratung na siya sumunud k\u0101ku'. In aku, minsan humubad sin hukut tawmpa' niya, di' aku t\u016bpun sabab mataas in kawasa niya dayn k\u0101ku'.\u2019 \u201d"
                            },
                            {
                                "text": " Na, laung hi Paul, \u201cManga pagkahi ku tau Israil, panubu' hi Ibrahim iban sin manga tau kat\u0101n bangsa dugaing nagmamabuga' tuud ha Tuhan, pah\u0101tihun ta kamu. Kitaniyu in piyar\u0101han sin Tuhan sin bayta' pasal sin kalappasan."
                            },
                            {
                                "text": "Sagawa' in manga Yahudi ha Awrusalam iban sin manga kanakuraan nila wala' sila nagsabunnal sin in hi \u012asa amuna in Manglalappas iban wala' nila kiyah\u0101tihan in bayta' sin manga kanabihan ha lawm Kitab amu in biyabacha nila sakaba' Sabtu' ha manga langgal nila. Malayngkan, nabunnal in bayta' sin manga nabi pasal sin h\u012bnang sin manga Yahudi kan \u012asa. Biyutangan nila hi \u012asa sin hukuman subay patayun."
                            },
                            {
                                "text": "Piyangayu' nila tuud kan Pilatu hipapatay hi \u012asa, minsan da wayruun dusa kiyabaakan nila mahinang puun-sabab pamatayan kaniya."
                            },
                            {
                                "text": "Na, pag'ubus mayan naagad nahinang in kat\u0101n kiyasulat ha lawm Kitab pasal hi \u012asa, in\u012bg nila in mayat niya dayn ha usuk pagpatayan ampa nila kiyubul."
                            },
                            {
                                "text": "Sagawa' biyuhi' siya sin Tuhan nagbalik dayn ha kamatay."
                            },
                            {
                                "text": "Nabuhi' mayan siya nagbalik, nakamataud siya nagpanyata' bukun pilay adlaw ha manga tau amu in bakas iban niya dayn ha Jalil pa Awrusalam. Na, bihaun in manga tau ini amuna in nahinang saksi' mamayta' sin kasabunnalan pasal hi \u012asa pa kat\u0101n tau Israil."
                            },
                            {
                                "text": " \u201cNa, bihaun yari kami mamayta' kaniyu sin Bayta' Marayaw amu in kiyajanji' sin Tuhan ha manga kamaasan natu'. Iyagad na sin Tuhan bihaun in janji' niya ha manga k\u0101tu'niyu panubu' nila, karna' biyuhi' niya nagbalik hi \u012asa dayn ha kamatay. Naagad in bichara sin Tuhan amu in kiyasulat hi Nabi Daud ha hikaruwa tarasul niya ha lawm Kitab Jabur, amu agi, \u2018Ikaw in anak ku; iban dayn ha adlaw ini pah\u0101tihun ku sila sin aku in Ama' mu.\u2019 "
                            },
                            {
                                "text": " \u201cNa, bihaun yari kami mamayta' kaniyu sin Bayta' Marayaw amu in kiyajanji' sin Tuhan ha manga kamaasan natu'. Iyagad na sin Tuhan bihaun in janji' niya ha manga k\u0101tu'niyu panubu' nila, karna' biyuhi' niya nagbalik hi \u012asa dayn ha kamatay. Naagad in bichara sin Tuhan amu in kiyasulat hi Nabi Daud ha hikaruwa tarasul niya ha lawm Kitab Jabur, amu agi, \u2018Ikaw in anak ku; iban dayn ha adlaw ini pah\u0101tihun ku sila sin aku in Ama' mu.\u2019 "
                            },
                            {
                                "text": "Iban amu ini isab in bichara sin Tuhan pasal sin pagbuhi' kan \u012asa magbalik dayn ha kamatay iban pasal sin di' humalu' in anggawta'-baran niya ha lawm kubul. Amu agi, \u2018Tantu tuud hirihil ku kaniyu in karayawan kiyajanji' ku kan Daud.\u2019 "
                            },
                            {
                                "text": "L\u0101gi' awn pa isab hambuuk tarasul kiyasulat ha lawm Kitab Jabur, amu agi, \u2018Aku in daraakun mu suchi, tantu di' mu pas\u0101ran humalu' in baran ku ha paliyangan.\u2019 "
                            },
                            {
                                "text": "\u201c(Malayngkan minsan hi Daud in nagsulat sin tarasul yan, in yan bukun takdil pa baran niya.) Karna' nahinang hi Daud in kat\u0101n daakan kaniya sin Tuhan ha salugay niya ha dunya. Mahuli dayn duun miyatay da siya iban kiyubul siya ha daig sin manga kamaasan niya. L\u0101gi' nahalu' da in anggawta'-baran niya ha lawm kubul."
                            },
                            {
                                "text": "Sagawa' in hi \u012asa wala' nahalu' in baran niya sabab biyuhi' siya sin Tuhan nagbalik dayn ha kamatay."
                            },
                            {
                                "text": "Na, hangkan manga pagkahi ku tau Israil wajib tuud kamu hum\u0101ti sin dayn ha pasal sin nahinang hi \u012asa piyamahalayak na bihaun sin awn na kaampunan sin manga dusa niyu. L\u0101gi' wajib niyu ingatun sin in pagbawgbug niyu sin sara' daakan hi Musa di' makapuas sin manga dusa niyu, sagawa' hisiyu-siyu in magparachaya kan \u012asa mapuas in manga dusa nila."
                            },
                            {
                                "text": "Na, hangkan manga pagkahi ku tau Israil wajib tuud kamu hum\u0101ti sin dayn ha pasal sin nahinang hi \u012asa piyamahalayak na bihaun sin awn na kaampunan sin manga dusa niyu. L\u0101gi' wajib niyu ingatun sin in pagbawgbug niyu sin sara' daakan hi Musa di' makapuas sin manga dusa niyu, sagawa' hisiyu-siyu in magparachaya kan \u012asa mapuas in manga dusa nila."
                            },
                            {
                                "text": "Hangkan kamaya'-maya' kamu bat kamu di' kugdanan sin kamulahan piyag'iyan sin manga kanabihan, amu in kiyabichara sin Tuhan, amu agi,"
                            },
                            {
                                "text": "\u2018In manga kamu manggugura'-gura'! Mahaylan na kamu sin kamulahan kumugdan kaniyu! Sabab awn hinangun ku ha sus\u016bngun, ha masa niyu. Di' kamu magkahagad ha hinangun ku yan minsan da awn magpah\u0101ti marayaw kaniyu!\u2019 \u201d"
                            },
                            {
                                "text": " Mahuli dayn duun, naubus mayan nagnas\u012bhat hi Paul, gimuwa' na siya dayn ha langgal iban hi Barnabas. Sakali \u012byan sila sin manga tau pabalikun magnas\u012bhat sin pasal hi \u012asa ha Sabtu' balik."
                            },
                            {
                                "text": "Ubus mayan nag'uwian in manga tau dayn ha langgal, mataud Yahudi iban manga tau bukun bangsa Yahudi, amu in nag'aagama Yahudi, in miyagad kan Paul iban hi Barnabas. Na, \u012byan sila hi Paul kay Barnabas sin subay nila pahugutun in pangandul nila ha tulung-tabang sin Tuhan."
                            },
                            {
                                "text": " Manjari naabut mayan isab nagbalik in adlaw Sabtu', in tau kat\u0101n ha d\u0101ira miyadtu pa langgal dimungug sin Parman sin Tuhan."
                            },
                            {
                                "text": "Na, pagkita' sin manga Yahudi ha manga tau mataud dimurungug kan Paul, nangabughu' tuud sila. Diy\u0101 nila tuud naglugat hi Paul iban piyamungan nila sin mang\u012b'."
                            },
                            {
                                "text": " Sagawa' way paglampik bichara, tiyumlangan sila hi Paul kay Barnabas, amu agi, \u201cWajib tuud subay kamu in paingatun muna pasal sin Parman sin Tuhan karna' amu yan in giyanta' sin Tuhan sagawa' siyulak niyu. Na, pagga biya' ha yan, biya' niyu da piyamung sin di' kamu t\u016bpun dihilan sin kabuhi' salama-lama. Na, hangkan pas\u0101ran namu' kamu iban magnas\u012bhat na kami pa manga tau bukun bangsa Yahudi."
                            },
                            {
                                "text": "Karna' biya' ha ini in daakan k\u0101mu' sin Tuhan, amu agi, \u2018Kamu in hinangun ku biya' sapantun ilaw dumihil kasawahan pa manga tau bukun bangsa Yahudi, ha supaya mawn in kalappasan sin kat\u0101n m\u0101nusiya' ha katilingkal dunya!\u2019 \u201d"
                            },
                            {
                                "text": " Na, pagdungug sin manga tau bukun bangsa Yahudi sin bichara ini, kiy\u016bgan tuud sila iban liyaggu' nila in Parman sin Tuhan. Na, in sasuku' sin manga nap\u012b' sin Tuhan dihilan kabuhi' salama-lama nagparachaya na sin niyas\u012bhat kanila hi Paul."
                            },
                            {
                                "text": " Sarta' in Parman sin Tuhan nalatag na piyagnas\u012bhat ha katilingkal sin hula' yaun."
                            },
                            {
                                "text": "Sagawa' nakawa' b\u012bcharahan sin manga Yahudi in manga babai bukun Yahudi nagtataat pa Tuhan l\u0101gi' balkanan iban sin manga nagtatau-maas ha lawm d\u0101ira Antiyuk, sin subay nila l\u0101ngun hi Paul kay Barnabas magnas\u012bhat iban pa\u012bgun dayn ha hula' nila."
                            },
                            {
                                "text": "Na, pag'\u012bg hi Paul kay Barnabas dayn ha Antiyuk, piyaspasan nila in bagunbun m\u012bmikit ha siki nila tanda' sin di' t\u016bpun parulihun nila in manga tau simulak sin nas\u012bhat nila. Pag'ubus ampa sila miyadtu pa d\u0101ira Ikuni."
                            },
                            {
                                "text": "Na, in manga tau agad kan \u012asa ha Antiyuk kiy\u016bgan tuud iban hiyuh\u016bp sila sin R\u016b sin Tuhan. "
                            }
                        ]
                    },
                    {
                        "verses": [
                            {
                                "text": "  Manjari pagdatung hi Paul kay Barnabas pa Ikuni, miyadtu sila pa langgal nagnas\u012bhat biya' da isab sin h\u012bnang nila ha Antiyuk. Na, mataud tuud manga Yahudi iban manga bangsa dugaing in nagparachaya na ha Panghu' \u012asa."
                            },
                            {
                                "text": "Sagawa' in manga Yahudi amu in di' magparachaya, b\u012bcharahan nila in manga tau bukun bangsa Yahudi, ha supaya sila dumugal ha manga tau agad kan \u012asa."
                            },
                            {
                                "text": "Na, dayn ha sabab yan limugay hi Paul kay Barnabas nagnas\u012bhat duun. Wayruun tuud buga' nila nagnas\u012bhat sin pasal hi Panghu' \u012asa. D\u012bhilan sila kusug sin Panghu' himinang sin manga hinang mahal-mahal tanda' sin kasabunnalan iban hinang makainu-inu, ha supaya mapakita' ha manga tau sin bunnal tuud in bayta' pasal sin tulung-tabang sin Panghu' \u012asa ha manga tau."
                            },
                            {
                                "text": "Na, nabahagi' in pikilan sin manga tau ha d\u0101ira. In kaibanan tau dapit ha manga Yahudi, ampa in kaibanan dapit ha manga kiyawakilan hi \u012asa."
                            },
                            {
                                "text": " Sakali awn hambuuk waktu nag'isun in manga Yahudi iban sin manga tau bangsa dugaing iban sin manga kanakuraan nila. Kiyapag'isunan nila binsanaun hinda Paul ampa tiluun sin batu."
                            },
                            {
                                "text": "Daypara nakaingat hinda Paul pasal sin isun nila. Hangkan miyaguy sila pa hula' Likawna. Didtu mayan sila, nagnas\u012bhat sila sin Bayta' Marayaw pa d\u0101ira Listara, pa d\u0101ira Dirbi, iban sampay pa katilibut sin duwa d\u0101ira yaun."
                            },
                            {
                                "text": "Daypara nakaingat hinda Paul pasal sin isun nila. Hangkan miyaguy sila pa hula' Likawna. Didtu mayan sila, nagnas\u012bhat sila sin Bayta' Marayaw pa d\u0101ira Listara, pa d\u0101ira Dirbi, iban sampay pa katilibut sin duwa d\u0101ira yaun."
                            },
                            {
                                "text": "  Na, duun ha Listara awn hambuuk tau di' makapanaw. Asal kariasali nanghihilunu in siki niya."
                            },
                            {
                                "text": "Na, duun siya nagdurungug sin nas\u012bhat hi Paul. Pagkita' kaniya hi Paul, magt\u016by kiyabistuhan hi Paul sin nagparachaya na siya ha bayta' pasal hi Panghu' \u012asa, iban kiyaingatan hi Paul sin kaulian na in sakit niya. Hangkan iyatud tuud hi Paul in tau ini."
                            },
                            {
                                "text": "Pag'ubus ampa niya \u012byan, piyatanug in bichara niya, laung niya, \u201cTindug kaw!\u201d Na, nagt\u016by in tau ini limumpat sarta' nakapanaw na."
                            },
                            {
                                "text": " Pagkita' sin mataud tau sin nahinang hi Paul, nag'ulang-ulang sila ha bahasa nila Likawna. Laung nila, \u201cIn manga tuhan-tuhan taniyu nanaug na mari k\u0101tu' nagpasalupa tau!\u201d"
                            },
                            {
                                "text": "Na, ngiy\u0101nan nila hi Barnabas kay Paul sin ng\u0101n sin manga tuhan-tuhan nila. In hi Barnabas ngiy\u0101nan nila Siyus, h\u0101ti in hi Paul ngiy\u0101nan nila Hirmis, sabab hi Paul in \u016bhan magnanas\u012bhat."
                            },
                            {
                                "text": "Na, ha guwa' sin lawang d\u0101ira, awn hambuuk b\u0101y pagsusumbahan sin manga tau ha tuhan-tuhan nila hi Siyus. Sakali in imam amu in nagkakaput sin b\u0101y pagsusumbahan, nagd\u0101 mawn pa lawang sin d\u0101ira manga sapi' mandangan piyangari-ngarihan sin manga sumping. In imam iban sin manga tau mataud s\u016bng sumumbay' sin manga sapi' mandangan hipanghulmat kan Paul iban hi Barnabas."
                            },
                            {
                                "text": " Pagdungug hi Paul kay Barnabas sin h\u012bnang sin manga tau, g\u012bsi' nila in badju' ha baran nila (sabab way sila kiyaamuhan sin hinang sin manga tau). Dimagan sila pa gitungan sin manga tau mataud nagpup\u016bn ampa sila gimasud, laung nila,"
                            },
                            {
                                "text": "\u201cUy, manga tuwan, mayta' kamu naghinang sin biya' ha yan? In kami ini tau da biya' kaniyu. In gawi namu' miyari kaniyu magpamahalayak sin Bayta' Marayaw sin subay niyu hundungan na in pagsumba niyu ha manga tuhan-tuhan wayruun kap\u016bsan. In subay sumbahun niyu in hambuuk-buuk Tuhan, amu in tantu tuud buhi', l\u0101gi' amu in nagpapanjari sin langit iban lupa' iban dagat sampay pa unu-unu kat\u0101n luun nila."
                            },
                            {
                                "text": "Ha manga waktu limabay,\u201d laung hi Paul, \u201cdiy\u016blan sin Tuhan in tau kat\u0101n maghinang sin kabayaan nila."
                            },
                            {
                                "text": "Sagawa' minsan biya' ha yan masi-masi in dayaw sin Tuhan ha m\u0101nusiya' kat\u0101n. Siya in magdirihil k\u0101tu'niyu ulan, in magpabunga sin manga tiyanum bang musim nila na, iban magdirihil k\u0101tu'niyu kakaun, ha supaya mahipu' sin kakuyagan in lawm atay taniyu. Na, in manga yan amu in tanda' sin awn tuud Tuhan.\u201d"
                            },
                            {
                                "text": "Sagawa' minsan biya' h\u0101dtu na in pagpah\u0101ti hinda Paul, agun da di' mal\u0101ng in manga tau sin baya' nila umungsud lalabutan kanda Paul."
                            },
                            {
                                "text": " Manjari bukun malugay awn dimatung mawn pa Listara manga Yahudi dayn ha d\u0101ira Antiyuk ha hula' Pisidi iban dayn ha d\u0101ira Ikuni. B\u012bcharahan nila in manga tau di' pakahagarun kanda Paul. Na, nakawa' nila b\u012bcharahan in manga tau. Hangkan biyatu sin manga tau hi Paul, ampa giyuyud pa guwa' sin d\u0101ira sabab in pangannal nila miyatay na hi Paul."
                            },
                            {
                                "text": "Sagawa' piyagtipunan mayan hi Paul sin manga tau agad kan \u012asa, nagbangun siya, ampa siya nagbalik pa lawm d\u0101ira. Pag'ubus, pag'adlaw hambuuk miyadtu na siya kay Barnabas pa Dirbi."
                            },
                            {
                                "text": "  Pagdatung hi Paul kay Barnabas pa Dirbi nagnas\u012bhat na isab sila sin Bayta' Marayaw pa manga tau. Na, mataud tau duun in miyagad na kan \u012asa sabab sin pagnas\u012bhat nila. Na, pag'ubus ampa sila nagbalik pa Listara, pa Ikuni iban pa Antiyuk ha hula' Pisidi."
                            },
                            {
                                "text": "Pagdatung nila pa manga d\u0101ira yan, piyarayaw nila in atay sin manga tau agad ha Almasi, ha supaya humugut in pangandul iban pagparachaya nila ha Panghu' \u012asa. Laung nila ha manga tau, \u201cSubay kitaniyu makalabay sin sasat indalupa-ginis, ampa kitaniyu makaagad ha lawm pamarinta sin Tuhan.\u201d"
                            },
                            {
                                "text": "L\u0101gi' duun ha manga d\u0101ira yan, nagp\u012b' sila manga tau h\u012bnang magtau-maas ha manga tau agad ha Almasi haunu-haunu in hula' pagtipunan nila. Ha waktu sin pagp\u012b' nila ha manga ini, nagpuasa iban nangayu' sila tabang dayn ha Tuhan bang m\u0101n in manga tau yan parulihan niya sabab siya in piyangangandulan nila."
                            },
                            {
                                "text": " Pag'ubus ampa hi Paul kay Barnabas miyadtu pa hula' Pampilya. Limabay sila dayn ha Pisidi."
                            },
                            {
                                "text": "Pagdatung nila pa Pampilya nagnas\u012bhat sila didtu ha d\u0101ira Pirga, ubus ampa sila miyadtu pa d\u0101ira Attali."
                            },
                            {
                                "text": "H\u0101ti dayn ha Attali, timulak sila nagbalik pa Antiyuk. In manga tau agad ha Almasi duun ha Antiyuk amu in nangayu' tabang pa Tuhan bang mayan maubus hinda Paul in hinang kiyabugsu' kanila. Na, in hinang yan naubus tuud nahinang hinda Paul."
                            },
                            {
                                "text": " Pagdatung hinda Paul pa Antiyuk t\u012bpun nila in manga tau agad ha Almasi, ampa nila siyuysuyan pasal sin tabang sin Tuhan ha manga hinang nila. Iban nanuysuy na isab sila pasal sin manga tau bukun bangsa Yahudi nakabaak na sin d\u0101n tudju pa Tuhan karna' nagparachaya na sila kan \u012asa."
                            },
                            {
                                "text": "Na, dimuun malugay hi Paul kay Barnabas ha manga tau agad ha Almasi ha Antiyuk. "
                            }
                        ]
                    },
                    {
                        "verses": [
                            {
                                "text": "  Manjari awn manga tau dayn ha Yahudiya in dimatung mawn pa Antiyuk nanghindu' ha manga tau agad ha Almasi sin di' sila malappas bang sila di' maislam biya' sin daakan sin sara' hi Musa."
                            },
                            {
                                "text": "Na, nakapaglugat hi Paul kay Barnabas iban sin manga tau ini pasal wala' nakaamu in panghindu' nila. Pagga wayruun da kasulutan sin paglugat nila, diyaak nila hi Paul kay Barnabas iban sin kaibanan manga tau agad ha Almasi ha Antiyuk madtu pa Awrusalam mangasubu ha manga kiyawakilan hi \u012asa iban ha manga nagtatau-maas ha hula' sin pasal sin piyaglugatan nila ini."
                            },
                            {
                                "text": " Na, hiyatud na hinda Paul sin manga tau agad ha Almasi pa d\u0101n. Pag'ubus miyanaw na hinda Paul. Paglabay nila dayn ha hula' Piniki iban Samariya, himapit sila ha manga tau agad ha Almasi duun namayta' sin awn na manga tau bukun bangsa Yahudi in nagparachaya na ha Panghu' \u012asa. Na, landu' tuud kiy\u016bgan in manga kat\u0101n tau agad ha Almasi."
                            },
                            {
                                "text": "Pagdatung nila pa Awrusalam, iyasip tuud sila marayaw sin manga tau agad ha Almasi, sin manga kiyawakilan hi \u012asa iban sin manga nagtatau-maas kanila. Na, siyuysuyan sila hinda Paul sin manga kat\u0101n nahinang nila dayn ha kabayaan sin Tuhan."
                            },
                            {
                                "text": " Sagawa' awn manga kaibanan tau agad ha Almasi amu in agad ha palti sin manga Parisi in timindug l\u0101gi' namung, amu agi, \u201cIn manga tau bukun bangsa Yahudi subay islamun iban baytaan sin subay sila magkahagad sin sara' daakan hi Musa.\u201d"
                            },
                            {
                                "text": " Na, manjari nagmiting nag'isun in manga kiyawakilan hi \u012asa iban sin manga nagtatau-maas ha hula' sin pasal sin parakala' kiyapaglugatan."
                            },
                            {
                                "text": "Malugay sila nag'isun bang biya' diin in hikataayun sin pikilan nila. Sakali timindug hi Pitrus sarta' namung, laung niya, \u201cManga maas taymanghud, kaingatan sin kamu kat\u0101n, sin ha waktu limabay, aku in pin\u012b' sin Tuhan mamayta' ha manga tau bukun bangsa Yahudi sin Bayta' Marayaw pasal hi \u012asa, ha supaya sila makarungug iban magparachaya."
                            },
                            {
                                "text": "Na, in Tuhan amu in makaingat sin unu-unu kat\u0101n ha lawm atay sin tau, tiyayma' niya in manga tau bukun bangsa Yahudi, karna' piyatulunan niya sila sin R\u016b sin Tuhan biya' da isab sin kitaniyu."
                            },
                            {
                                "text": "Iban wala' niya piyapagbidda' in kitaniyu iban sila. Iyampun niya in manga dusa nila sabab nagparachaya sila ha bayta' pasal hi \u012asa."
                            },
                            {
                                "text": "Na pagga biya' ha yan, mayta' niyu dustaun in kabayaan sin Tuhan? Mayta' niyu pabu'gatan in manga tau agad ha Almasi huminang sin manga sara' daakan hi Musa sin minsan in kitaniyu iban sin manga kamaasan natu' yadtu di' da makaaku mamawgbug huminang?"
                            },
                            {
                                "text": "Na, ingat kamu, in kitaniyu nalappas dayn ha sabab sin kasi-lasa sin Panghu' \u012asa k\u0101tu'niyu. Na, damikkiyan in manga tau bukun Yahudi malappas da isab sabab sin kasi-lasa sin Panghu' kanila.\u201d"
                            },
                            {
                                "text": " Na, pag'ubus hi Pitrus nagbichara, wala' na nagkayba' in manga tau. Dimungug na sila sin suysuy hi Paul kay Barnabas pasal sin kat\u0101n hinang mahal-mahal tanda' sin kasabunnalan iban makainu-inu nahinang nila duun ha manga tau bukun bangsa Yahudi dayn ha kusug sin Tuhan."
                            },
                            {
                                "text": "Na, pag'ubus simubli isab hi Ya'kub namichara, laung niya, \u201cManga maas taymanghud, dungug kamu sin bichara ku!"
                            },
                            {
                                "text": "Na, kiyabayta' na kaniyu hi Simun Pitrus bang biya' diin in tagnaan sin hinang ini amu in pagpakita' sin Tuhan sin pagparuli niya ha manga tau bukun bangsa Yahudi, ha supaya sila mahinang suku' niya."
                            },
                            {
                                "text": "Nagkugdan tuud in bichara hi Simun iban sin kiyasulat sin manga nabi ha lawm Kitab, amu agi sin Panghu',"
                            },
                            {
                                "text": "\u2018Pagpuas ini magbalik da aku mawn pa manga panubu' hi Daud. Pakusugun iban parayawun ku magbalik in kah\u0101lan nila sabab biya' sila sapantun hambuuk b\u0101y nalubu."
                            },
                            {
                                "text": "Hinangun ku yan ha supaya in manga tau kaibanan bukun Yahudi amu in \u012btung ku da isab manga tau suku' ku, lumawag sila sin d\u0101n mari k\u0101ku'.\u2019"
                            },
                            {
                                "text": "Na, amu ini in bichara sin Panghu', amu in namayta' sin maksud niya dayn sin awal tagna' pa!\u201d"
                            },
                            {
                                "text": " Na, liyanjal hi Ya'kub in bichara niya, laung niya, \u201cHa pikil ku subay natu' di' hiluhalaun in manga tau bukun bangsa Yahudi, amu in miyagad na sin kabayaan sin Tuhan (pasal sin pagbawgbug sin manga sara' daakan hi Musa)."
                            },
                            {
                                "text": "Sagawa' in subay hinangun taniyu par\u0101han natu' sila sulat baytaan sin subay sila di' kumaun sin kakaun bakas piyanglabut ha manga barhala' pagtuhanan sin tau, sabab in kakaun yan haram. L\u0101gi' subay sila di' magjina iban subay sila di' kumaun sin sattuwa bakas p\u012bkul atawa kumaun dugu'."
                            },
                            {
                                "text": "Karna' in sara' daakan hi Musa pagbachahun sakaba' Sabtu' ha manga kalanggalan dayn sin awal masa pa. L\u0101gi' in hindu' hi Musa piyagnanas\u012bhat ha manga kad\u0101irahan.\u201d"
                            },
                            {
                                "text": "  Na, sakali nagtaayun in pikilan sin manga kiyawakilan hi \u012asa iban sin manga nagtatau-maas ha hula' iban sin kat\u0101n tau agad ha Almasi sin subay sila mam\u012b' tau paagarun kan Paul kay Barnabas madtu pa Antiyuk. In nap\u012b' nila hi Judas, amu in pagtawagun Barsabbas iban hi Silas. In duwangka-tau ini piyag'aaddatan tuud sin manga tau agad ha Almasi."
                            },
                            {
                                "text": "Sila in nagd\u0101 sin sulat pa Antiyuk. Amu agi sin sulat,   Alamat ini sulat naug dayn ha manga kiyawakilan hi \u012asa iban sin manga nagtatau-maas ha hula' amu in manga kataymanghuran niyu agad kan \u012asa ha Awrusalam.  Yari kami magpasampay sin salam-duwaa namu' kaniyu kat\u0101n manga taymanghud namu' dugaing bangsa, amu in naghuhula' ha Antiyuk, Siriya iban Silisiya."
                            },
                            {
                                "text": "Nakarungug kami sin awn manga tau dayn d\u012b k\u0101mu' in miyawn nanghindu' kaniyu, amu in nakahilu sin pamikil niyu. Na, in manga tau yan wala' namu' naraak manghindu' sin biya' ha yan."
                            },
                            {
                                "text": "(Na, hangkan nagmiting kami nag'isun pasal sin parakala' yan.) Na, kiyapagtaayunan sin kami kat\u0101n sin subay kami mam\u012b' manga tau, pakawnun kaniyu. Paagarun namu' sila ha bagay natu' kalasahan, hi Barnabas kay Paul,"
                            },
                            {
                                "text": "amu in piyagt\u016bk sin baran nila sabab-karna' sin ng\u0101n sin Panghu' natu' \u012asa Almasi."
                            },
                            {
                                "text": "Na, pakawnun namu' kaniyu hi Judas kay Silas magbaran mamayta' kaniyu sin piyag'isunan namu' amu in siyulat namu' ini kaniyu."
                            },
                            {
                                "text": "Taayun kami ha kabayaan sin R\u016b sin Tuhan sin subay kamu di' pabu'gatan huminang sin manga daakan luwal da sin manga daakan amu in wajib natu' hinangun. Ini in manga daakan subay niyu kahagarun:"
                            },
                            {
                                "text": "subay kamu di' kumaun sin unu-unu kakaun bakas piyanglabut ha manga barhala', subay kamu di' kumaun dugu', subay kamu di' kumaun sin manga sattuwa bakas p\u012bkul, iban subay kamu di' magjina. Hikarayaw kaniyu bang niyu agarun in manga liy\u0101ngan ini.  Salam-duwaa kaniyu kat\u0101n. Wassalam!  "
                            },
                            {
                                "text": "Na, pag'ubus m\u0101n kiyahatud pa d\u0101n in manga naraak nagd\u0101 sin sulat, limanjal na sila pa Antiyuk. Pagdatung nila, piyatipun nila in kat\u0101n tau agad ha Almasi ampa nila diyuhal in sulat."
                            },
                            {
                                "text": "Pagbacha nila sin sulat, kiy\u016bgan tuud sila sin bayta' nakaparayaw sin atay nila."
                            },
                            {
                                "text": "Na, ha salugay hi Judas kay Silas duun ha Antiyuk, nagnas\u012bhat sadja sila ha manga tau agad ha Almasi duun, sabab in sila magpapasampay da isab sin Parman sin Tuhan. Piyahugut iban piyakusug nila in \u012bman sin manga tau agad ha Almasi."
                            },
                            {
                                "text": "Limugay m\u0101n minuwi' na sila nagbalik pa manga tau nagdaak kanila. Hiyatud sila pa d\u0101n sin manga tau agad ha Almasi, iban piyangayuan sila duwaa pa marayaw."
                            },
                            {
                                "text": "(Sagawa' in hi Silas nagpab\u012bn duun.)"
                            },
                            {
                                "text": " Na, in hi Paul kay Barnabas nagpab\u012bn da isab duun ha Antiyuk. Daran in pagnas\u012bhat iban paghindu' nila sin Parman sin Panghu'. Mataud isab in iban nila nagnas\u012bhat iban nanghindu' duun."
                            },
                            {
                                "text": "  Pagga limugay na, laung hi Paul kan Barnabas, \u201cS\u016bng kita magbalik pa manga kad\u0101ira-d\u0101irahan bakas na piyagnas\u012bhatan ta sin Parman sin Tuhan. Kitaun ta bang maunu-unu in manga kataymanghuran ta didtu.\u201d"
                            },
                            {
                                "text": "Na, in kabayaan hi Barnabas paagarun nila hi Yahiya Markus."
                            },
                            {
                                "text": "Sagawa' di' mabaya' hi Paul magpaagad, sabab in hi Yahiya Markus miyutas dayn kanila sin waktu duun sila ha Pampilya. Wala' miyagad kanila timalus sin hinang nila."
                            },
                            {
                                "text": "Naglugat tuud sila pasal sin pagpaagad kan Yahiya Markus. Na, in guwaan niya nagbutas sila. Piyaagad hi Barnabas hi Markus kaniya, ampa sila timulak pa Kuprus."
                            },
                            {
                                "text": "Na, in hi Paul piyaagad niya kaniya hi Silas, ampa sila limanjal na sin panaw nila. Nangayu' duwaa in manga tau agad ha Almasi duun bang mayan hinda Paul tabangan sin Panghu'."
                            },
                            {
                                "text": "Limabay hinda Paul ha Siriya iban Silisiya. Tiyabangan nila piyakusug in \u012bman sin manga tau agad ha Almasi. "
                            }
                        ]
                    },
                    {
                        "verses": [
                            {
                                "text": "  Pag'ubus limanjal hinda Paul pa d\u0101ira Dirbi iban Listara. Na, manjari nakakawn mayan sila pa Listara, piyaglanggal nila in hambuuk tau agad ha Almasi pagng\u0101nan Timuti naghuhula' duun. In ina' niya hambuuk Yahudi, l\u0101gi' agad da isab kan \u012asa. Ampa in ama' niya bangsa Girik."
                            },
                            {
                                "text": "Na, in kat\u0101n manga tau agad ha Almasi duun ha Listara iban Ikuni, marayaw sadja in bichara nila pasal hi Timuti."
                            },
                            {
                                "text": "Sakali kabayaan hi Paul paagarun hi Timuti kanila. Hangkan piyaislam niya hi Timuti. Hangkan niya piyaislam sabab kiyaingatan sin manga kat\u0101n Yahudi naghuhula' duun, sin in ama' hi Timuti, bangsa Girik. (Ampa bukun addat sin manga Girik in magpaislam.)"
                            },
                            {
                                "text": "Na, limanjal na hinda Paul sin panaw nila. Himapit sila dayn ha hambuuk d\u0101ira pa hambuuk d\u0101ira namayta' ha manga tau agad ha Almasi pasal sin sara' daakan kiyapagtaayunan sin manga kiyawakilan hi \u012asa iban sin manga nagtatau-maas ha Awrusalam, l\u0101gi' biyaytaan nila da isab sila sin subay nila kahagarun in manga sara' daakan yan."
                            },
                            {
                                "text": "Hangkan kimusug in \u012bman sin manga tau agad ha Almasi iban magsus\u016bng in adlaw magtataud sila."
                            },
                            {
                                "text": "  Sakali limanjal na hinda Paul pa hula' Piriji iban hula' Galatiya, sabab wala' sila diy\u016blan sin R\u016b sin Tuhan, magnas\u012bhat sin Parman sin Tuhan duun ha Asiya."
                            },
                            {
                                "text": "Pag'abut nila pa daplinan sin hula' Misiya, s\u016bng sila madtu pa hula' Bitiniya, sagawa' wala' sila diy\u016blan sin R\u016b hi \u012asa madtu."
                            },
                            {
                                "text": "Hangkan liyabayan nila in hula' Misiya, tim\u016by sila madtu pa d\u0101ira Turuas."
                            },
                            {
                                "text": "Duun mayan hinda Paul ha Turuas, pagd\u016bm awn simandung ha pangita' hi Paul. K\u012bta' niya awn hambuuk tau Makidun nagtitindug nangayu' junjung kaniya, amu agi, \u201cKari kaw pa hula' namu' Makidun, ampa mu kami tabangi!\u201d"
                            },
                            {
                                "text": "Na, pag'ubus na mayan k\u012bta' hi Paul in simandung kaniya, magt\u016by kami miyadtu pa Makidun, sabab napikil namu' na sin Tuhan in nagdaak k\u0101mu' madtu magnas\u012bhat sin Bayta' Marayaw pa manga tau Makidun."
                            },
                            {
                                "text": "  Na, timulak na kami dayn ha Turuas madtu pa Samutirak. Ampa pag'adlaw hambuuk limanjal kami pa d\u0101ira Niyapulis."
                            },
                            {
                                "text": "Dayn ha Niyapulis, miyanaw kami madtu pa Pilipi amu in d\u0101ira dakula' ha hula' Makidun iban piyaghuhulaan isab sin manga tau R\u016bm. Dimuun kami manga pilay adlaw."
                            },
                            {
                                "text": " Sakali pag'adlaw Sabtu', amu in adlaw paghali-hali iban pagpudji pa Tuhan sin manga Yahudi, gimuwa' kami dayn ha d\u0101ira ampa kami miyadtu pa sapa'. In pangannal namu' awn lugal pagpangarapan pa Tuhan sin manga Yahudi didtu. Pagdatung namu' madtu, limingkud kami, ampa kami namichara ha manga babai nagtitipun duun."
                            },
                            {
                                "text": "In hambuuk babai nagdurungug duun, hi Lidiya dayn ha hula' Tatira, amu in maglilitu kakana', taluk in walna' niya. In siya ini hambuuk babai nagtataat pa Tuhan. Pagdungug niya sin bichara hi Paul, nagparachaya na siya ha Panghu' \u012asa karna' biyulat sin Tuhan in atay niya."
                            },
                            {
                                "text": "Sakali nagpaligu' na siya iban sin manga tau ha lawm b\u0101y niya. Pag'ubus niya nagpaligu', laung niya k\u0101mu', \u201cBang ha pikil niyu bunnal tuud in pagparachaya ku ha Panghu', na agad kamu mari dumuun ha b\u0101y ku.\u201d Liyugus niya kami dumuun ha b\u0101y niya."
                            },
                            {
                                "text": "  Manjari hambuuk adlaw ha harap namu' madtu pa lugal pagpangarapan pa Tuhan, piyaglanggal kami sin hambuuk babai j\u012bnan, l\u0101gi' talus siya. Nakabaak usaha marayaw in manga tag'\u012bpun kaniya sabab hikabayta' niya in maawn ha sus\u016bngun."
                            },
                            {
                                "text": "Sakali miyurul siya k\u0101mu' kaynda Paul, sarta' namung siya matanug, laung niya, \u201cIn manga tau ini daraakun sin Tuhan Mahatinggi! Magpamahalayak sila kaniyu sin bayta' amu in makarihil kalappasan kaniyu!\u201d"
                            },
                            {
                                "text": "Na, bukun pilay adlaw in hinang sin babai yadtu umurul k\u0101mu' kaynda Paul. Limugay iyastulan hi Paul kaniya. Himarap hi Paul pa ulihan, ampa niya \u012byan in j\u012bn ha lawm baran sin babai, laung niya, \u201cDayn ha kusug hi \u012asa Almasi, guwa' kaw dayn ha baran sin babai yan!\u201d Na, saruun-duun gimuwa' in j\u012bn dayn ha lawm baran sin babai."
                            },
                            {
                                "text": " Na, pagkita' sin manga tag'\u012bpun ha babai sin kiyalawaan na sila usaha, siyaggaw nila hi Paul kay Silas, ampa nila giyuyud madtu pa lugal ha daig tabu'. Diy\u0101 nila madtu pa manga nakura' sin d\u0101ira."
                            },
                            {
                                "text": "Pagkadtu nila pa manga nakura' bangsa R\u016bm, laung nila, \u201cIn manga tau ini Yahudi nanghiluhala' d\u012b ha d\u0101ira taniyu."
                            },
                            {
                                "text": "Nanghindu' sila sin manga addat (sin agama nila) amu in langgal sara' taniyu. In kami ini raayat sin parinta R\u016bm, hangkan di' kami mabaya' magad sin manga addat piyanghindu' nila.\u201d"
                            },
                            {
                                "text": "Na, liyungturan sin manga tau mataud hi Paul kay Silas.  Pag'ubus ampa piyagirit sin manga nakura' in tamungun hinda Paul dayn ha baran nila, ampa sila piyalubakan."
                            },
                            {
                                "text": "Nakalandu' tuud in paglubak kanila. Ubus ampa sila liyuun pa lawm j\u012bl iban iyuldinan in jaga ha j\u012bl pahugutun tuud in pagj\u012bl kanda Paul."
                            },
                            {
                                "text": "Pagdungug sin jaga sin uldin kaniya, liyuun niya hinda Paul pa lawm bilik mahugut ampa niya piyasungan in siki."
                            },
                            {
                                "text": " Na, pag'abut tunga' d\u016bm in hi Paul kay Silas nangangayu'-ngayu' duwaa iban nagkakalang sin manga kalangan pa Tuhan. Diyurungug sila sin manga kaibanan pilisu ha lawm j\u012bl."
                            },
                            {
                                "text": "Sakali saruun-duun naglinug makusug. Najugjug sampay in kiyabutangan sin j\u012bl iban saruun-duun naukab in kalawang-lawangan iban miyaklus in manga kadina dayn ha siki iban lima sin manga pilisu."
                            },
                            {
                                "text": "Na, pagsayu sin jaga, nauukab na in manga lawang. In pangannal niya nakapaguy in manga pilisu. Hangkan hiyublut niya in pakukus niya, ampa siya ambaya' magpatay sin baran niya."
                            },
                            {
                                "text": "Sagawa' giyasuran siya makusug hi Paul, amu agi kaniya, \u201cAyaw mu mulaha in baran mu! Yari da kami kat\u0101n ha lawm j\u012bl!\u201d"
                            },
                            {
                                "text": " Na, nagpakawa' ilaw in jaga, ampa siya miyadtu im\u016bs'\u016bs kanda Paul. Namidpid siya simujud pa alupan hi Paul kay Silas."
                            },
                            {
                                "text": "Ubus ampa niya diy\u0101 hinda Paul pa guwa'. Laung niya, \u201cManga tuwan, unu in hinangun ku ha supaya aku malappas ampunun sin Tuhan?\u201d"
                            },
                            {
                                "text": " In sambung nila, \u201cPagparachaya kaw ha Panghu' \u012asa ampa kaw malappas iban sin manga tau ha lawm ukuman mu.\u201d"
                            },
                            {
                                "text": "Na, pag'ubus ampa siya niyas\u012bhatan hinda Paul pasal sin Parman sin Panghu' sampay da isab pa manga tau ha lawm ukuman niya."
                            },
                            {
                                "text": "Na, sin d\u016bm-d\u016bm da yadtu diy\u0101 sin jaga hinda Paul ampa hiyugasan in pali' nila. Pag'ubus ampa siya nagpaligu' kanda Paul sampay sin kat\u0101n tau ha lawm ukuman niya."
                            },
                            {
                                "text": "Pag'ubus ampa niya diy\u0101 hi Paul kay Silas pa b\u0101y niya piyakaun. Kim\u016bg tuud in jaga iban sin tau kat\u0101n ha lawm ukuman niya sabab nagparachaya na sila ha Tuhan."
                            },
                            {
                                "text": " Sakali pagbulat mahinaat diyaak sin manga nakura' bangsa R\u016bm in manga pulis madtu pa j\u012bl pabaytaan in jaga sin papaguwaun na hinda Paul."
                            },
                            {
                                "text": " Hangkan laung sin jaga kan Paul, \u201cNag'uldin in manga nakura' sin paguwaun na kaw kay Silas dayn ha lawm j\u012bl. Makajari na kamu gumuwa' iban bang m\u0101n marayaw da in pagpanaw-panaw niyu.\u201d"
                            },
                            {
                                "text": " Sagawa' laung hi Paul ha manga pulis, \u201cUy, mayta' yan biya' ha yan! Ubus kami liyubakan ha katauran tau iban liyaruk pa lawm j\u012bl minsan kami wala' pa nasumariya, h\u0101ti bihaun tapuk kaagi in pagpaguwa' k\u0101mu' dayn ha lawm j\u012bl. Na, di' manjari in biya' ha yan! Subay magbaran mari in manga nakura' bangsa R\u016bm magpaguwa' k\u0101mu'. Karna' in kami ini raayat da isab sin parinta R\u016bm.\u201d"
                            },
                            {
                                "text": " Na, miyadtu na in manga pulis pa manga nakura' namayta' sin agi hi Paul kanila. Na, miyuga' in manga nakura' pag'ingat nila sin in hi Paul kay Silas raayat sin parinta R\u016bm."
                            },
                            {
                                "text": "Na, miyadtu nagbaran in manga nakura' pa j\u012bl ampa nangayu' kamaapan kanda Paul. Ubus ampa nila hiyatud hinda Paul pa guwa' iban \u012byan sin marayaw bang sila m\u012bg na dayn ha d\u0101ira."
                            },
                            {
                                "text": "Na, pagguwa' hi Paul kay Silas dayn ha lawm j\u012bl, miyadtu sila pa b\u0101y hi Lidiya. Didtu sila nagbaak iban namayta' ha manga tau agad ha Almasi, sin subay nila pahugutun in pangandul nila ha Panghu'. Pag'ubus ampa sila limanjal na sin panaw nila. "
                            }
                        ]
                    },
                    {
                        "verses": [
                            {
                                "text": "  Sakali limabay hi Paul kay Silas dayn ha d\u0101ira Ampipulis iban Appulun, ampa sila dimatung pa d\u0101ira Tisalunika. Na, duun ha Tisalunika awn langgal sin manga Yahudi."
                            },
                            {
                                "text": "Na, sim\u016bd hi Paul pa lawm langgal biya' da isab sin pagkabiyaksahan niya paghinangun. Ha lawm t\u016bngka-Sabtu' nagsambung-laung hi Paul iban sin manga tau duun ha langgal."
                            },
                            {
                                "text": "Simabbut hi Paul manga ayat dayn ha lawm Kitab ampa niya piyah\u0101ti ha manga tau sin mattan tuud kiyabayta' ha lawm Kitab sin in Almasi lumabay kabinsanaan, l\u0101gi' mapatay siya, sagawa' mabuhi' da siya magbalik dayn ha kamatay. Laung hi Paul, \u201cIn hi \u012asa ini, amu in piyamahalayak ku kaniyu amuna tuud in Almasi.\u201d"
                            },
                            {
                                "text": "Na, nagsabunnal in kaibanan tau sin bayta' hi Paul, l\u0101gi' miyagad na sila sin agi hi Paul kay Silas. Mataud da isab nagkahagad manga babai balkanan iban manga tau Girik amu in nagtataat pa Tuhan."
                            },
                            {
                                "text": " Manjari nangabughu' in manga Yahudi kanda Paul. T\u012bpun nila in manga bulaug, tau way kap\u016bsan duun ha manga kar\u0101n-d\u0101nan, ampa nila diyaak papaghiluhalaun. Na, nanghiluhala' na sila ha lawm d\u0101ira, iban kiyadtu nila giyubat in b\u0101y hi Jasun sabab in pangannal nila kabaakan nila hi Paul kay Silas duun, ampa nila mar\u0101 madtu pa manga mahadjana'."
                            },
                            {
                                "text": "Sagawa' wala' nila kiyabaakan hinda Paul duun. Hangkan giyuyud nila hi Jasun iban sin kaibanan tau agad ha Almasi madtu pa manga nakura' sin d\u0101ira, ampa sila namung matanug, laung nila, \u201cIn manga tau magd\u0101-r\u0101 kahiluhalaan pakain-pakain sila, yari bihaun ha d\u0101ira natu'!"
                            },
                            {
                                "text": "Yan sila iyuupiksa' hi Jasun ha b\u0101y niya. Na, in sila yan kat\u0101n limanggal sara' sin sultan sin bangsa R\u016bm sabab laung nila awn kunu' sultan dugaing amu in pagng\u0101nan \u012asa.\u201d"
                            },
                            {
                                "text": "Na, pagdungug nila sin bichara yan magt\u016by nahalubilu in manga tau iban sin manga nakura' ha d\u0101ira."
                            },
                            {
                                "text": "Piyapagbayad piyansa hinda Jasun kaagi sin manga nakura' ampa sila piyaguwa'."
                            },
                            {
                                "text": "  Manjari nar\u016bm mayan, nagt\u016by piyakadtu sin manga tau agad ha Almasi hi Paul kay Silas pa d\u0101ira Biriya. Pagdatung nila madtu, miyadtu sila pa langgal."
                            },
                            {
                                "text": "In manga tau ha Biriya labi marayaw in pikilan dayn ha manga tau Tisalunika sabab landu' tuud in baya' nila dumungug sin bayta' niyas\u012bhat kanila hinda Paul. Adlaw-adlaw piyapangadji' nila in Kitab ha supaya nila kaingatan bang bunnal in bayta' hi Paul atawa bukun."
                            },
                            {
                                "text": "In kamatauran kanila nagparachaya ha bayta' hinda Paul. Mataud babai piyag'addatan bangsa Girik in nagparachaya iban mataud da isab manga usug bangsa Girik in miyagad nagparachaya."
                            },
                            {
                                "text": " Sagawa' pagdungug sin manga Yahudi ha Tisalunika sin nagnas\u012bhat hi Paul sin Parman sin Tuhan ha Biriya, miyadtu sila pa Biriya ampa nila piyapaghiluhala' in manga tau."
                            },
                            {
                                "text": "Na, magt\u016by piyakadtu hi Paul sin manga katawtaymanghuran agad ha Almasi piyal\u016bd pa higad. Sagawa' in hi Silas kay Timuti nagpab\u012bn duun ha Biriya."
                            },
                            {
                                "text": "In manga tau naghatud kan Paul miyagad kaniya sampay pa d\u0101ira Atin. Pag'ubus ampa sila miyutas dayn kan Paul nagbalik minuwi' pa Biriya. Nagpahanugun hi Paul kanila sin ibut-ibut tuud papaurulun hi Silas kay Timuti kaniya ha masamut."
                            },
                            {
                                "text": "  Ha salugay hi Paul nagtatagad kanda Silas kay Timuti duun ha Atin, simusa tuud in lawm atay niya, sabab k\u012bta' niya mataud tuud manga h\u012bnang barhala' siyusumba sin manga tau ha d\u0101ira."
                            },
                            {
                                "text": "Hangkan diy\u0101 niya nagsambung-laung duun ha langgal in manga Yahudi iban sin manga tau bukun bangsa Yahudi amu in nagtataat pa Tuhan. Iban adlaw-adlaw duun ha daig tabu' d\u0101hun niya magsambung-laung in manga tau hisiyu-siyu na in m\u0101kawn hipagkugdan niya."
                            },
                            {
                                "text": "Sakali awn manga guru amu in agad ha panghindu' hi Ipikuru iban manga guru pagtawagun Istuik in dim\u0101 naglugat kan Paul. Laung sin kaibanan kanila, \u201cUnu ta' in bichara sin tau malata way kap\u016bsan ini?\u201d  Laung isab sin kaibanan, \u201cBiya' siya nagbichara pasal sin tuhan-tuhan dugaing dayn ha guwa' hula'.\u201d Namung sila biya' ha yan sabab nagnas\u012bhat hi Paul pasal hi \u012asa iban pasal sin kabuhi' magbalik dayn ha kamatay."
                            },
                            {
                                "text": "Na, diy\u0101 nila hi Paul madtu pa parhimpunan amu in pagtawagun Ariyupagus. Na, laung sin manga tau kan Paul, \u201cMabaya' kami umingat dayn kaymu bang unu in hindu' ba'gu piyagbayta' mu ha manga tau."
                            },
                            {
                                "text": "Sabab biya' kiyaba'guhan tuud kami sin manga diyungug namu' kaibanan piyagbichara mu. Na, mabaya' kami hum\u0101ti marayaw pasal sin manga piyagbichara mu yan.\u201d"
                            },
                            {
                                "text": "(Karna' in manga kat\u0101n raayat sin d\u0101ira Atin iban sin manga tau dayn ha dugaing hula' amu in naghuhula' duun, way hinang nila dugaing dayn sin magbichara iban dumungug sin unu-unu na pakaradjaan ba'gu gimuwa'.)"
                            },
                            {
                                "text": " Na, sakali timindug hi Paul ha alupan sin manga tau sin parhimpunan Ariyupagus, ampa siya namichara, laung niya, \u201cNa, ha k\u012bta' ku, in manga kamu tau Atin makusug tuud mamawgbug sin manga agama niyu, ginis-ginisan."
                            },
                            {
                                "text": "Karna' ha pagpanaw-panaw ku ha lawm d\u0101ira ini kiyakitaan ku in manga lugal pagsusumbahan niyu. Sakali awn hambuuk lugal paglalabutan in iyuukkilan sin manga kabtangan, amu agi, \u2018Harap pa Tuhan amu in di' namu' kaingatan.\u2019 Na, in Tuhan amu in siyumba niyu yan minsan niyu di' kaingatan, amuna in Tuhan piyagbayta' ku kaniyu."
                            },
                            {
                                "text": " \u201cIn Tuhan amu in nagpapanjari sin dunya iban sin kat\u0101n luun niya, di' maghula' ha manga b\u0101y pagtataatan h\u012bnang sin m\u0101nusiya', sabab siya in Panghu' sin kat\u0101n ha langit iban lupa'."
                            },
                            {
                                "text": "L\u0101gi' di' siya magkagunahan sin hulas-sangsa' taniyu karna' di' siya magkagunahan unu-unu sabab siya in magdirihil sin unu-unu kat\u0101n. Siya in magdirihil kabuhi' iban nyawa ha m\u0101nusiya' kat\u0101n."
                            },
                            {
                                "text": "Dayn ha hambuuk tau piyapanjari niya in manga m\u0101nusiya' dugaing-dugaing bangsa, ampa niya piyapaghula' ha katilingkal dunya. Siya in nagganta' sin lugay sin dayaw parasahan iban pagkawasa sin manga bangsa iban siya in nagdihil jangkaan sin hula' paghulaan nila."
                            },
                            {
                                "text": "Hangkan niya h\u012bnang in biya' ha yan, ha supaya in manga m\u0101nusiya' magt\u016byu' tuud lum\u0101g sin d\u0101n tudju pa Tuhan, bat nila kaingatan bang hisiyu tuud in Tuhan iban sin unu-unu kat\u0101n pasal niya. Na, tantu awn sadja d\u0101n natu' umingat pasal Tuhan, sabab in siya yari tuud masuuk k\u0101tu'niyu."
                            },
                            {
                                "text": "Karna' biya' na sin agi sin hambuuk tau ha tarasul niya, \u2018Siya in nagpapanjari k\u0101tu'niyu, in magdirihil kusug sin anggawta'-baran taniyu, iban siya in nagdihil kabuhi' k\u0101tu'niyu.\u2019  Iban biya' na isab sin agi sin kaibanan magtatarasul pagkahi niyu hangka-bangsa, \u2018In kat\u0101n m\u0101nusiya' anak sin Tuhan.\u2019 "
                            },
                            {
                                "text": "\u201cNa, pagga kitaniyu anak sin Tuhan h\u0101ti niya in kajarihanan natu' supu kaniya. Hangkan subay kitaniyu di' magpikil sin in kajarihanan sin Tuhan biya' sin manga h\u012bnang sin manga tau dayn ha bulawan, pilak, atawa batu, atawa dayn ha manga unu-unu na naawn guwa' dayn ha pikilan iban ingat-kapandayan sin m\u0101nusiya'."
                            },
                            {
                                "text": "Malugay na piyas\u0101ran sin Tuhan in manga m\u0101nusiya' magsumba sin manga tuhan-tuhan h\u012bnang sin manga tau. Wayruun tuud pangh\u0101ti nila pasal Tuhan. Sagawa' bihaun nagparman na in Tuhan sin subay in m\u0101nusiya' kat\u0101n magtawbat iban mamutawan na sin kat\u0101n hinang nila mang\u012b'."
                            },
                            {
                                "text": "Karna' awn na kiyaganta' sin Tuhan waktu hipaghukum ha manga m\u0101nusiya' kat\u0101n. L\u0101gi' awn na kiyawakilan sin Tuhan manghukum mabuntul ha manga m\u0101nusiya'. Na, piyakita' sin Tuhan in tanda' sin in kiyawakilan niya amuna in manghukum, sabab biyuhi' niya siya nagbalik dayn ha kamatay!\u201d"
                            },
                            {
                                "text": " Na, pagdungug sin manga tau sin bichara hi Paul pasal sin pagbuhi' magbalik dayn ha kamatay, piyag'udju'-udju' siya sin kaibanan tau. Sagawa' laung isab sin kaibanan tau kan Paul, \u201cMabaya' kami dumungug magbalik sin pasal yan.\u201d"
                            },
                            {
                                "text": "Na, pag'ubus min\u012bg na hi Paul dayn ha manga tau nagtitipun."
                            },
                            {
                                "text": "Awn isab manga kaibanan tau in miyagad kan Paul iban magkahagad na sin bayta' niya. In ng\u0101n sin hambuuk hi Diyunisi agad ha parhimpunan Ariyupagus. Awn isab hambuuk babai pagng\u0101nan Damara in miyagad kan Paul iban sin manga kaibanan tau. "
                            }
                        ]
                    },
                    {
                        "verses": [
                            {
                                "text": "  Pag'ubus min\u012bg na hi Paul dayn ha Atin, ampa siya miyadtu pa d\u0101ira Kurintu."
                            },
                            {
                                "text": "Duun niya piyagbaak in hambuuk Yahudi pagng\u0101nan Akili amu in piyag'anak ha hula' Puntus. Ba'gu siya dimatung mawn dayn ha hula' Italiya iban sin asawa niya hi Pirisila sabab awn uldin dayn kan Sultan Kalawdi hipar\u016by in kat\u0101n Yahudi dayn ha hula' R\u016bm. Na, miyadtu hi Paul timibaw kanila."
                            },
                            {
                                "text": "Na, pagga sila hangka-kapandayan naghinang b\u0101y mantay-luku', na dimidtu kanila hi Paul imiban naghinang."
                            },
                            {
                                "text": "Sakali sakaba' Sabtu' madtu hi Paul pa langgal magsambung-laung iban sin manga Yahudi iban sin manga tau bangsa Girik, ha supaya sila magkahagad sin bayta' niya."
                            },
                            {
                                "text": " Na, dimatung mayan mawn hi Silas kay Timuti dayn ha Makidun, wayruun na hinang hi Paul dugaing dayn sin nagnas\u012bhat iban namayta' ha manga Yahudi sin kiyasaksian niya sin hi \u012asa amuna in Almasi."
                            },
                            {
                                "text": "Sagawa' wala' nagkahagad in manga tau kaniya. Siyulak nila in bayta' hi Paul kanila iban piyamungan nila siya sin mang\u012b'. Na, hangkan jiyabjaban hi Paul in bagunbun dayn ha tamungun niya tanda' sin puas na siya dayn ha pagparuli kanila. Laung hi Paul kanila, \u201cPuas na aku sin pagparuli kaniyu. Bang kamu pagmurkaan sin Tuhan, taksila niyu in baran niyu. Bihaun amuna in parulihun ku in manga tau bukun bangsa Yahudi.\u201d"
                            },
                            {
                                "text": " Hangkan min\u012bg hi Paul dayn kanila, ampa siya miyadtu himula' ha b\u0101y sin hambuuk tau bukun Yahudi amu in nagtataat pa Tuhan. In ng\u0101n niya hi Titus Justus. Ha daig sin langgal in b\u0101y niya."
                            },
                            {
                                "text": "Awn isab hambuuk nakura' sin langgal hi Kirispus in nagparachaya ha Panghu' \u012asa iban sin kat\u0101n tau ha lawm ukuman niya. Mataud da isab in manga tau Kurintu amu in nakarungug sin bayta' hi Paul nagparachaya iban nagpaligu'."
                            },
                            {
                                "text": " Sakali hambuuk d\u016bm awn piyanyata' hi Panghu' \u012asa kan Paul. Nagparman hi \u012asa, amu agi, \u201cAyaw kaw mabuga'. G\u0101m mayan s\u016bngan in pagnas\u012bhat mu iban ayaw mu hundungi,"
                            },
                            {
                                "text": "sabab yari aku timatabang iban jimajaga kaymu. Wayruun tau makamula kaymu sabab mataud tau ha d\u0101ira ini in masuku' ku.\u201d"
                            },
                            {
                                "text": "Na, hangkan dimidtu hi Paul hangka-tahun iban tunga' nanghindu' ha manga tau sin Parman sin Tuhan."
                            },
                            {
                                "text": " Manjari pagga hi Galliyu na in nahinang gubnul ha hula' Akaya, nagtaayun in manga Yahudi, ampa nila siyaggaw hi Paul. Pag'ubus ampa nila diy\u0101 pa paghukuman."
                            },
                            {
                                "text": "Tiyuntutan nila hi Paul, laung nila, \u201cIn tau ini nanghindu' ha manga tau sin aturan pagtaat pa Tuhan amu in langgal sara'!\u201d"
                            },
                            {
                                "text": " Sakali s\u016bng m\u0101n hi Paul dumaawa, namichara hi Galliyu ha manga Yahudi, laung niya, \u201cBang in parakala' ini pasal dusa dakula' atawa unu-unu na langgal sara', na mapatut ku dungugun in tuntut niyu."
                            },
                            {
                                "text": "Sagawa' pagga in parakala' piyaglugatan niyu yan pasal sin manga kabtangan iban manga ng\u0101n iban manga sara' niyu nagsalisi iban sin agi sin tau ini, na malisu' aku lumamud iban manghukum sin parakala' biya' ha yan. Kamu na in magsalassay baran niyu!\u201d"
                            },
                            {
                                "text": "Pag'ubus ampa sila piyar\u016by sin gubnul dayn ha paghuhukuman."
                            },
                            {
                                "text": "Pagd\u016by kanila, siyaggaw nila hi Sustinis, amu in nakura' sin langgal, ampa nila b\u012bnasa duun ha alupan sin paghuhukuman. Sagawa' minsan biya' h\u0101dtu in h\u012bnang nila, wala' da sila iyasip hi Galliyu."
                            },
                            {
                                "text": "  Na, in hi Paul dimuun na manga pilay adlaw ha manga tau agad ha Almasi ha Kurintu. Pag'ubus ampa siya namaid na timulak nag'agad iban sin duwa magtiyaun hi Akili kay Pirisila. Ha wala' pa sila nakatulak dayn ha Kinkiriya, nagpabagung hi Paul sin buhuk niya sabab awn kiyanajal niya pa Tuhan. Pag'ubus ampa sila timulak pa Siriya."
                            },
                            {
                                "text": "Sakali pagdatung nila pa d\u0101ira Ipisus, bin\u012bn hi Paul hi Akili kay Pirisila duun. Miyadtu siya pa langgal, ampa siya nagsambung-laung iban sin manga Yahudi."
                            },
                            {
                                "text": "Pagdungug sin manga tau kan Paul, mabaya' sila dumuun na hi Paul kanila manga pilay adlaw, sagawa' laung hi Paul wayruun dapat niya dumuun kanila."
                            },
                            {
                                "text": "Malayngkan namaid mayan hi Paul, laung niya kanila, \u201cMura-murahan bang mayan hir\u016bl da sin Tuhan makabalik da aku mari kaniyu.\u201d Na, timulak na hi Paul dayn ha Ipisus."
                            },
                            {
                                "text": " Pagdatung niya pa Sisariya, timukad siya pa Awrusalam mag'addat ha manga tau agad ha Almasi duun. Pag'ubus ampa siya lim\u016bd pa Antiyuk."
                            },
                            {
                                "text": "Nakalugay-lugay mayan siya duun, miyadtu siya pa manga kahula'-hulaan ha Galatiya iban Piriji nagpahugut sin \u012bman sin manga tau agad ha Almasi."
                            },
                            {
                                "text": "  Sakali ha waktu yadtu awn hambuuk Yahudi in nakakawn pa Ipisus. In tau ini dayn ha d\u0101ira Iskandal ha Misir karna' duun siya piyag'anak. In ng\u0101n niya hi Apullus. Mapanday siya magbichara iban malawm tuud in pangh\u0101ti niya pasal sin manga Kitab sin kamaasan."
                            },
                            {
                                "text": "Bakas siya kiyahinduan marayaw sin hindu' pasal hi Panghu' \u012asa iban matuyu' tuud siya magpamahalayak iban manghindu' sin kasabunnalan pasal hi \u012asa. Mabuntul in panghindu' niya, sagawa' amura in kaingatan niya in pasal pagpangligu' hi Yahiya."
                            },
                            {
                                "text": "Na, timawakkal siya timagna' nanghindu' ha manga tau duun ha langgal. Pagdungug hi Pirisila kay Akili kaniya, piyaagad nila pa b\u0101y nila ampa diy\u0101 magbichara. Diyugangan nila in kaingatan hi Apullus pasal sin hindu' dayn ha Tuhan."
                            },
                            {
                                "text": " Pag'ubus napikil hi Apullus madtu siya pa Akaya. Na, tiyabang siya sin manga tau agad ha Almasi duun ha Ipisus. Siyulatan nila in manga pagkahi nila agad ha Almasi duun ha Akaya sin hipaasip tuud kanila marayaw hi Apullus. Na, pagdatung hi Apullus pa Akaya, dakula' tuud in kiyatabang niya ha manga tau amu in miyagad na kan \u012asa dayn ha tulung-tabang sin Tuhan."
                            },
                            {
                                "text": "Nakatabang tuud siya sabab bang siya maglugat na ha katauran tau iban sin manga Yahudi amu in di' magkahagad ha Panghu' \u012asa, daran niya diyaraug. Karna' dayn ha manga Kitab sin kamaasan napakita' niya ha manga tau sin in hi \u012asa amuna tuud in Almasi. "
                            }
                        ]
                    },
                    {
                        "verses": [
                            {
                                "text": "  Sakali ha sa'bu hi Apullus duun ha Kurintu, in hi Paul dimatung mawn pa d\u0101ira Ipisus. Limabay siya dayn ha manga d\u0101n ha gimba. Pagkawn niya pa Ipisus, piyaglanggal niya in manga tau agad kan \u012asa."
                            },
                            {
                                "text": "Iyasubu niya sila, laung niya, \u201cHa waktu nagparachaya na kamu kan \u012asa, hiy\u016bp ka kamu sin R\u016b sin Tuhan?\u201d  In sambung nila, \u201cWay. Wala' kami nakaingat sin awn R\u016b sin Tuhan?\u201d"
                            },
                            {
                                "text": " Na, laung hi Paul, \u201cUnu in hindu' kiyahagad niyu ha waktu nagpaligu' kamu?\u201d  In sambung nila, \u201cIn kiyahagad namu' in hindu' hi Yahiya, hangkan nagpaligu' kami kaniya.\u201d"
                            },
                            {
                                "text": " In sambung hi Paul, \u201cIn hi Yahiya nangligu' ha manga tau amu in nagtawbat na sin manga dusa nila iban biyaytaan niya in manga tau Israil sin subay sila magparachaya ha tau sumunud kaniya, amuna in hi \u012asa.\u201d"
                            },
                            {
                                "text": " Na, pagdungug nila sin bichara hi Paul, nagpaligu' sila nagbalik tanda' sin agad na sila kan Panghu' \u012asa."
                            },
                            {
                                "text": "Sakali pagbutang hi Paul sin lima niya pa babaw \u016b nila, magt\u016by sila hiy\u016bp na sin R\u016b sin Tuhan. Namichara na sila sin manga bukun bahasa nila iban piyamahalayak nila na in Parman sin Tuhan."
                            },
                            {
                                "text": "Awn sila manga hangpu' tagduwangka-tau."
                            },
                            {
                                "text": " Manjari miyadtu hi Paul pa langgal nagnas\u012bhat. Tiyawakkalan niya ha lawm t\u016by bulan nagnas\u012bhat ha manga tau ha sakaba' Sabtu'. Naglugat siya iban sin manga tau iban tiyuyuan niya pakahagarun in manga tau sin bayta' pasal sin pamarinta sin Tuhan."
                            },
                            {
                                "text": "Sagawa' in manga tau kaibanan di' magkahagad. Matugas in \u016b nila. G\u0101m mayan namung sila sin mang\u012b' pasal sin hindu' sin Tuhan ha katauran tau. Hangkan min\u012bg hi Paul dayn kanila, ampa niya piyaagad kaniya in manga tau agad ha Almasi. Na, adlaw-adlaw madtu siya pa iskul hi Tirannus, amu in pagtitipunan sin manga tau, ampa siya magsambung-laung iban sin manga tau pasal sin Parman sin Tuhan."
                            },
                            {
                                "text": "Na, biya' ha yan in h\u012bnang hi Paul ha lawm duwa tahun. Hangkan in tau kat\u0101n naghuhula' ha Asiya sibu' da Yahudi iban bukun bangsa Yahudi nakarungug sin Parman sin Panghu'."
                            },
                            {
                                "text": "  Mataud mu'jijat mahal-mahal tuud in nahinang hi Paul dayn ha kusug sin Tuhan."
                            },
                            {
                                "text": "Minsan in panyu' atawa jimpaw ha baran hi Paul bang hikadtu pa manga tau nasasakit, kaulian sila, iban gumuwa' in saytan dayn ha baran nila."
                            },
                            {
                                "text": " Manjari awn manga Yahudi magtatawal in naglunsul ha kahula'-hulaan magpaguwa' saytan dayn ha baran sin manga tau. Sakali simulay sila simabbut sin ng\u0101n hi \u012asa bang sila magpaguwa' saytan dayn ha baran sin tau, laung nila, \u201cHa ng\u0101n hi \u012asa, amu in piyagnas\u012bhat hi Paul, \u012bg kaw dayn ha baran sin tau yan.\u201d"
                            },
                            {
                                "text": " Manjari awn pitu tau magtaymanghud manga anak sin Imam Dakula' pagng\u0101nan Iskib in nagbichara biya' ha yan."
                            },
                            {
                                "text": " Sagawa' laung sin saytan kanila, \u201cKaingatan ku hi \u012asa iban kaingatan ku da isab in pasal hi Paul, sagawa' in kamu di' ku kaingatan. Hisiyu kamu?\u201d"
                            },
                            {
                                "text": "Sarta' liyungturan na sila sin tau siyus\u016bd saytan. Di' sila makaatu kaniya. Miyaguy sila dayn ha b\u0101y niya, nagkagirit-girit in tamungun nila nahubu' dayn ha baran nila iban kiyapalian pa sila."
                            },
                            {
                                "text": " Na, in tau kat\u0101n ha Ipisus, Yahudi iban bukun bangsa Yahudi nakarungug sin pasal ini. Hangkan miyuga' tuud sila iban liyaggu' na sin manga tau in ng\u0101n hi Panghu' \u012asa."
                            },
                            {
                                "text": "Na, mataud manga tau amu in nagparachaya na kan \u012asa in namayhu' ha katauran tau namayta' sin manga mang\u012b' h\u012bhinang nila."
                            },
                            {
                                "text": "In manga tau bakas manghihinang-hinang giyuwa' nila na in manga sulat-sulat ilmu' nila, ampa nila siyunug ha katauran tau. B\u012bsta nila in halga' sin manga sulat-sulat ilmu' nila awn kay'man ngaibu pilak."
                            },
                            {
                                "text": "Na, hangkan nabukag pa kalayuan in Parman sin Tuhan iban sim\u016bng in kawasa niya hangkan mataud in nagkahagad."
                            },
                            {
                                "text": "  Na, mahuli dayn duun napikil hi Paul madtu pa Awrusalam iban humapit siya ha Makidun iban Akaya ha s\u016bng niya madtu. Iban laung hi Paul, \u201cPag'ubus ku dayn ha Awrusalam, subay aku isab madtu pa R\u016bm.\u201d"
                            },
                            {
                                "text": "Sakali piyakadtu niya muna pa Makidun in duwa iban niya hi Timuti kay Irastus. In siya dimuun na ha hula' Asiya."
                            },
                            {
                                "text": " Na, ha waktu yadtu awn parakala' dakula' in kimugdan ha manga tau Ipisus sabab sin hindu' pasal hi Panghu' \u012asa."
                            },
                            {
                                "text": "Awn hambuuk tau mananasal pilak, pagng\u0101nan Dimitiri. In usaha niya maghihinang b\u0101y-b\u0101y pilak padagbusun biya' sin pagsusumbahan sin manga tau ha tuhan-tuhan nila babai pagng\u0101nan Dayana (Artimis). Dakula' tuud in usaha niya maghinang ha ini iban sin manga tindug niya."
                            },
                            {
                                "text": "Hangkan t\u012bpun niya in manga tindug niya iban sin manga kaibanan mananasal. Laung niya kanila, \u201cManga taymanghud ku, kaingatan niyu nakabaak kitaniyu alta' dayn ha usaha ini."
                            },
                            {
                                "text": "Na, bihaun k\u012bta' niyu na iban diyungug niyu in hinang sin hambuuk tau amu in hi Paul ini. Biyaytaan niya in manga tau sin bukun bunnal Tuhan in manga tuhan-tuhan sabab h\u012bnang sadja sila sin manga tau. Na, mataud tau in napakahagad niya sin bayta' niya, dayn d\u012b ha Ipisus sampay agun pa kat\u0101n hula' ha Asiya."
                            },
                            {
                                "text": "Na, in hinang niya yan makapiligru k\u0101tu'niyu sabab kumang\u012b' in ng\u0101n sin usaha taniyu. Iban bukun sadja isab yan, sagawa' piligru da isab malawa' na in kalagihan sin pagsusumbahan ha tuhan-tuhan babai hi Dayana. Malawa' na in kalagguan sin tuhan-tuhan babai siyusumba sin tau kat\u0101n ha Asiya iban ha katilingkal dunya!\u201d"
                            },
                            {
                                "text": " Na, pagdungug sin manga tau sin bichara ini, miyasu' tuud in atay nila sarta' imulang sila, laung nila, \u201cLandu' makawasa hi Dayana, Tuhan sin tau Ipisus!\u201d"
                            },
                            {
                                "text": "Na, manjari naghiluhala' na in ha lawm d\u0101ira. Siyaggaw sin manga tau naghiluhala' in hi Gayus kay Aristarkus amu in duwangka-tau iban hi Paul dayn ha Makidun, ampa nila giyuyud pa lugal pagtitipunan sin manga tau."
                            },
                            {
                                "text": "Mabaya' hi Paul madtu dum\u0101 magbichara ha manga tau, sagawa' hiyawiran siya sin manga tau agad ha Almasi."
                            },
                            {
                                "text": "Iban awn da isab manga bagay hi Paul, amu in tagakawasa ha hula' in nagpabayta' mawn kaniya sin di' siya pakawnun pa plasa piyagtitipunan sin manga tau naghihiluhala'."
                            },
                            {
                                "text": " Na, masi-masi in paghiluhala' iban pagtulik sin manga tau iban di' magkugdan in bichara sin pakaniya-pakaniya. L\u0101gi' in kamatauran kanila way pangh\u0101ti bang mayta' sila nagtipun naghiluhala'."
                            },
                            {
                                "text": "Sakali piyas\u016bng sin manga Yahudi in hambuuk tau pagng\u0101nan Iskandal pa unahan bat siya makapamichara pa manga tau. Pagkawn niya pa unahan, siyayang niya in lima niya ha supaya maghipus in manga tau ampa siya makabichara sin daawa niya sin bukun manga Yahudi in nagpaawn sin hiluhala'."
                            },
                            {
                                "text": "Sagawa' kiyakil\u0101han mayan sin manga tau sin hambuuk siya Yahudi, nag'ulak tuud sila makusug nagsama-sama, amu agi nila kat\u0101n, \u201cLandu' makawasa hi Dayana, Tuhan sin kami tau Ipisus!\u201d Awn duwangka-j\u0101m in lugay nila nag'ulak."
                            },
                            {
                                "text": " Limugay mayan napahundung in pag'ulak sin manga tau kaagi sin hambuuk kunsiyal magsusulat sin manga parakala' sin manga tau ha d\u0101ira. Laung niya ha manga tau, \u201cManga pagkahi ku tau Ipisus, way tau in di' makaingat sin in d\u0101ira taniyu ini Ipisus, amu in nagkakaput sin pagsusumbahan ha tuhan-tuhan babai makawasa, hi Dayana, iban sin lupa niya iyukkil ha batu naug dayn ha langit."
                            },
                            {
                                "text": "Wayruun tau in makapaylu sin manga yan. Hangkan paghipus na kamu, iban ayaw kamu magt\u016by mag'\u016bs-'\u016bs maghiluhala'."
                            },
                            {
                                "text": "In manga tau ini diy\u0101 niyu mari, wala' nakahinang usibaan ha manga pagsusumbahan natu', atawa nakapamung sin manga mang\u012b' pasal sin tuhan-tuhan natu' babai."
                            },
                            {
                                "text": "Bang mabaya' hinda Dimitiri iban sin manga iban niya magtuntut, na subay nila d\u0101hun madtu pa manga manghuhukum ha waktu ukab in paghuhukuman. Subay sila didtu magtuntut."
                            },
                            {
                                "text": "Malayngkan, bang awn pa dugaing parakala' niyu dayn ha yan, na subay salassayun dayn ha d\u0101n marayaw iban ha lawm sara'."
                            },
                            {
                                "text": "Karna' dayn ha sabab sin nahinang niyu yan, piligru tunaun kitaniyu nanghiluhala' umatu ha parinta R\u016bm, ampa wayruun marayaw hikadaawa taniyu bang mayta' naawn in paghiluhala' ini karna' wayruun puun-sabab.\u201d"
                            },
                            {
                                "text": "Na, pag'ubus niya nagbichara, piyauwi' niya na in manga tau. "
                            }
                        ]
                    },
                    {
                        "verses": [
                            {
                                "text": "  Na, nahipus mayan in paghiluhala', piyakawa' na hi Paul piyatipun in manga Almasihin. Pag'ubus niya namichara sin manga kabtangan hikarayaw atay sin manga tau, namaid na siya kanila, ampa siya timulak pa Makidun."
                            },
                            {
                                "text": "Himapit siya ha manga kahula'-hulaan ha Makidun dimihil manga lapal-kabtangan hikahugut sin \u012bman sin manga tau duun agad kan \u012asa. Pag'ubus ampa siya miyadtu pa hula' Girik."
                            },
                            {
                                "text": "Dimidtu siya t\u016b bulan. Sakali sin s\u016bng niya na tumulak pa Siriya nakaingat siya sin biyabantuhan siya bunuun sin manga Yahudi. Hangkan limabay siya nagbalik dayn ha Makidun."
                            },
                            {
                                "text": "In ng\u0101n sin manga tau miyagad kaniya, hi Supatir anak hi Pirus dayn ha Biriya, hi Aristarkus kay Sikundus dayn ha Tisalunika, hi Gayus dayn ha Dirbi, hi Tikikus kay Turupimus dayn ha Asiya iban hi Timuti."
                            },
                            {
                                "text": "Miyuna sila ampa kami tiyagaran nila didtu ha Turuas."
                            },
                            {
                                "text": "Na, in kami timulak dayn ha Pilipi pagpuas sin pagsa'bu pagng\u0101nan Tinapay way Pasulig. Nakalabay mayan lima adlaw nakapag'abut na kami iban sila duun ha Turuas. Hangka-pitu in lugay namu' duun."
                            },
                            {
                                "text": "  Manjari naabut mayan d\u016bm Ahad, nagtipun kami iban sin manga tau agad ha Almasi ha Turuas, ampa kami nags\u0101w nagkaun tinapay ganti' panumtuman kan Panghu' \u012asa. Sakali nagnas\u012bhat hi Paul ha manga tau sampay naabut tunga' d\u016bm sabab pagkikinsumun na in tulak niya."
                            },
                            {
                                "text": "Mataud ilaw siyus\u016ban didtu ha bilik piyagtipunan namu' ha taas."
                            },
                            {
                                "text": "Manjari awn hambuuk subul pagng\u0101nan Utikus in naglilingkud ha tandawan. Na, pagga mahaba' in pagnas\u012bhat hi Paul, kiyaru' hi Utikus sampay nakahaluk in t\u016bg niya. Nakahaluk mayan siya, nahulug siya dayn ha taas b\u0101y, ampa t\u016bngka-pangkat in taas sin kiyahulugan niya. Pagp\u016bt kaniya sin manga tau miyamatay na siya."
                            },
                            {
                                "text": "Sagawa' pagnaug mawn hi Paul iyulinan niya in subul ampa niya giyulgul. Laung niya ha manga tau, \u201cAyaw kamu masusa, buhi' da siya!\u201d"
                            },
                            {
                                "text": "Pag'ubus ampa hi Paul nagbalik pa taas b\u0101y, ampa siya kimaun sin tinapay. Na, naabut sampay kiyamahinaatan in pagbichara hi Paul iban sin manga tau. Pag'ubus ampa siya namaid kanila."
                            },
                            {
                                "text": "In subul bakas nahulug buhi' da. Diy\u0101 nila na minuwi' iban mak\u016bg tuud in lawm atay nila."
                            },
                            {
                                "text": " Sakali timulak na kami ha taas adjung madtu pa Assus miyuna dayn kan Paul, sabab in tugun hi Paul patagarun kami ha Assus karna' in siya mawn pa Assus labay dayn ha ginlupaan."
                            },
                            {
                                "text": "Sakali nagbaak m\u0101n kami duun ha Assus, simakat na siya pa taas adjung, ampa kami limanjal na madtu pa Mitilin."
                            },
                            {
                                "text": "Sakali timulak na kami dayn ha Mitilin. Pag'adlaw hambuuk nakalabay kami dayn ha p\u016b' Kiyus. Pag'adlaw hambuuk na isab imuntas na kami dayn ha p\u016b' Samus. Na, hikat\u016b sin adlaw, dimatung na kami pa Militus."
                            },
                            {
                                "text": "Manjari in ganta' hi Paul di' na humapit ha Ipisus bat siya di' makalugay ha hula' Asiya. Ma\u016bs siya madtu pa Awrusalam sabab mabaya' siya sumaut sin pagjamu pagng\u0101nan Kay'man bang awn dapat."
                            },
                            {
                                "text": "  Hangkan duun mayan siya ha Militus nagpar\u0101 siya lapal madtu pa manga nagtatau-maas ha manga tau agad ha Almasi ha Ipisus pakawnun kaniya."
                            },
                            {
                                "text": "Na, pagdatung nila mawn, laung hi Paul kanila, \u201cManga maas taymanghud, asal kaingatan niyu da in addat-tab\u012bat ku dayn sin tagna' karatung ku mari pa Asiya."
                            },
                            {
                                "text": "Wala' aku nagtaas atay himinang sin kiyawakil k\u0101ku' hi Panghu' \u012asa. G\u0101m mayan in hinang yan iyaagaran sin luha' ku magkapakpak. Kaingatan niyu da isab sin mataud sasat kimugdan k\u0101ku' sabab sin manga isun sin manga Yahudi mulahun aku."
                            },
                            {
                                "text": "L\u0101gi' dayn ha manga pagnas\u012bhat iban paghindu' ku kaniyu ha manga b\u0101y niyu sampay ha manga katauran tau, kaingatan niyu da isab sin wala' ku piyag'\u016bg kaniyu in unu-unu hikarayaw kaniyu."
                            },
                            {
                                "text": "Kiyabaytaan ta na kamu sin kasabunnalan iban jiyunjung ku ha m\u0101nusiya' kat\u0101n sibu' da Yahudi iban bukun, sin subay magtawbat na sila sin manga dusa nila. Subay nila harapun na in Tuhan iban magparachaya na sila ha Panghu' natu' \u012asa."
                            },
                            {
                                "text": " \u201cNa, manjari bihaun madtu na aku pa Awrusalam, sabab pakadtuun aku sin R\u016b sin Tuhan. Na, di' ku kaingatan bang unu in kumugdan k\u0101ku' didtu."
                            },
                            {
                                "text": "Amura in kaingatan ku hawnu-hawnu d\u0101ira in kakadtuan ku, paingatun aku sin R\u016b sin Tuhan sin kabinsanaan sadja iban j\u012bl in datungan ku."
                            },
                            {
                                "text": "Sagawa' di' aku magparuli ha yan sabab timbang da way halga' k\u0101ku' in kabuhi' ku. Amu na mahalga' k\u0101ku' in magtalus sin hinang kiyawakil k\u0101ku' hi Panghu' \u012asa, amu in magpamahalayak sin Bayta' Marayaw pasal sin kasi-lasa sin Tuhan ha manga m\u0101nusiya'."
                            },
                            {
                                "text": " \u201cNa, bihaun kaingatan ku sin ini na in kahinapusan sin pagkita' ku iban sin manga kamu kat\u0101n, amu in kiyapagnas\u012bhatan ku pasal sin pamarinta sin Tuhan."
                            },
                            {
                                "text": "Hangkan bihaun yari kamu tumindug saksi' ku, sin bang awn d\u012b kaniyu in di' mapuas dayn ha kamulahan ha adlaw mahuli, na in yan bukun na dusa ku."
                            },
                            {
                                "text": "Sabab wala' ku tuud piyag'\u016bg biyayta' kaniyu in kat\u0101n maksud sin Tuhan."
                            },
                            {
                                "text": "Na, hangkan jaga kamu sin baran niyu iban jagahi niyu da isab in manga kat\u0101n agad ha Almasi, amu in kiyabugsu' kaniyu sin R\u016b sin Tuhan. Upiksaa niyu tuud marayaw biya' sapantun tau mag'iipat manga bili-bili. Sabab in sila manga suku' sin Tuhan, amu in tungud niya karna' sin dugu'-nyawa sin Anak niya."
                            },
                            {
                                "text": "Kaingatan ku pag'\u012bg ku dayn d\u012b kaniyu awn manga guru mari kaniyu manghindu' sin manga puting iban mangakkal kaniyu. Biya' sila sapantun iru' talun mangjilaka' kaniyu. L\u0101gi' tantu tuud kang\u012bun nila in manga tau agad ha Almasi."
                            },
                            {
                                "text": "Iban ha sus\u016bngun minsan in manga kaibanan pagkahi niyu agad ha Almasi, bingkukun nila in hindu' kasabunnalan, ha supaya sila mahinang pag'aagaran sin manga tau agad ha Almasi."
                            },
                            {
                                "text": "Hangkan subay kamu tuud majaga. Tumtuma niyu in hulas-sangsa' ku iban sin luha' ku magkapakpak ha waktu sin paghindu' ku kaniyu d\u016bm-adlaw ha lawm t\u016b tahun."
                            },
                            {
                                "text": " \u201cNa, bihaun hibugsu' ta na kamu pa Tuhan iban sin Parman niya pasal sin kasi-lasa niya ha manga m\u0101nusiya', amu in makapahugut sin \u012bman niyu iban makarihil kaniyu sin karayawan kiyasuku' ha manga tau suku' sin Tuhan."
                            },
                            {
                                "text": "Wala' ku piyagnapsuhan in manga pilak atawa bulawan atawa manga tamungun niyu."
                            },
                            {
                                "text": "Kiyaiingatan niyu sin nagbuluk-binasa aku nag'usaha, ha supaya awn kabuhianan ku iban sin manga iban ku."
                            },
                            {
                                "text": "Hangkan aku nagtuyu' nag'usaha biya' ha yan, ha supaya kamu karihilan pamintangan. Subay kamu mag'usaha bat awn hikatabang niyu ha manga miskin. Tumtuma niyu in bichara hi Panghu' \u012asa, amu agi, \u2018Labi in kakuyagan sin tau mangdihil dayn sin tau amu in dihilan.\u2019 \u201d"
                            },
                            {
                                "text": " Na, pag'ubus hi Paul nagbichara, limuhud hi Paul iban sila, ampa sila nangayu' duwaa pa Tuhan."
                            },
                            {
                                "text": "Pag'ubus nila nangayu' duwaa, giyulgul nila s\u012byum hi Paul iban pagtangis nila."
                            },
                            {
                                "text": "Nasusa tuud sila sabab in agi hi Paul di' na sila makapagkita' magbalik. Manjari hiyatud nila hi Paul pa adjung."
                            }
                        ]
                    },
                    {
                        "verses": [
                            {
                                "text": "  Na, pag'ubus namu' namaid kanila, timulak na kami. Miyuntul in tulak namu' pa p\u016b'-p\u016b' Kus. Pag'adlaw hambuuk nakaabut kami mawn pa p\u016b' Rudus. Na, dayn duun tim\u016by kami madtu pa d\u0101ira Patara."
                            },
                            {
                                "text": "Pagdatung namu' mawn pa Patara, awn kiyabaakan namu' adjung harap pa hula' Piniki. Simakat kami, ampa kami miyagad timulak."
                            },
                            {
                                "text": "K\u012bta' namu' in p\u016b' Kuprus iban nakalabay kami ha dapit pa s\u0101tan, buntul namu' pa hula' Siriya. Sakali dimunggu' kami ha Tirus, sabab hiyawas in luwan sin adjung."
                            },
                            {
                                "text": "Liyawag namu' in manga tau agad ha Almasi duun. Kiyabaakan namu' m\u0101n sila, himanti' kami duun kanila hangka-pitu. Dayn ha kusug sin R\u016b sin Tuhan himuh\u016bp kanila, liy\u0101ng nila hi Paul di' palanjalun pa Awrusalam."
                            },
                            {
                                "text": "Sakali naabut m\u0101n hangka-pitu, namaid na kami dayn kanila, ampa kami limanjal na. Hiyatud kami sin sila kat\u0101n iban sin manga anak-asawa nila pa guwa' sin d\u0101ira. Didtu mayan ha higad daplakan, limuhud kami nangayu' duwaa pa Tuhan."
                            },
                            {
                                "text": "Pag'ubus namaid na kami dayn kanila kat\u0101n, ampa kami simakat na pa adjung. In sila isab minuwi' na."
                            },
                            {
                                "text": " Na, timulak kami dayn ha Tirus harap pa Tulimas. Pagdunggu' duun nagsalam-siyalami kami iban sin manga katawtaymanghuran agad kan \u012asa duun. Himanti' kami kanila hangka-d\u016bm."
                            },
                            {
                                "text": "Pag'adlaw hambuuk timulak na kami pa Sisariya. Pagdatung namu' madtu, miyadtu kami himanti' ha b\u0101y hi Pilip. In hi Pilip ini hambuuk tau nagpapamahalayak sin Bayta' Marayaw iban agad siya ha manga pitu tau, amu in nap\u012b' sin manga tau agad kan \u012asa ha Awrusalam (d\u012bhilan kapatutan mamahagi' sin manga sarakka)."
                            },
                            {
                                "text": "Upat in anak niya budjang, amu in makabayta' sin manga pakaradjaan dayn ha Tuhan ha sus\u016bngun."
                            },
                            {
                                "text": " Naabut mayan manga pilay adlaw na kami duun, awn hambuuk tau magpapasampay sin Parman sin Tuhan in dimatung mawn dayn ha Yahudiya."
                            },
                            {
                                "text": "Miyawn siya k\u0101mu', ampa niya kiyawa' in kambut hi Paul hiyukut pa siki iban lima niya, ampa laung niya, \u201cBiya' ha ini in bichara sin R\u016b sin Tuhan, amu agi, \u2018Biya' ha ini in paghukut ha tau tagkambut ha ini. Hukutan siya sin manga Yahudi ha Awrusalam ampa siya hiungsud pa lawm lima sin manga tau bukun bangsa Yahudi.\u2019 \u201d"
                            },
                            {
                                "text": " Pagdungug namu' sin bichara niya, nagsama-sama kami kat\u0101n iban sin manga tau didtu nangayu' tuud kan Paul di' siya palausun pa Awrusalam."
                            },
                            {
                                "text": "Sagawa' in sambung hi Paul, \u201cMayta' kamu magtangis biya' ha yan makahansul sin lawm atay ku? Asal aku sakap bukun sadja maj\u012bl ha Awrusalam, sagawa' sampay mapatay ha sabab-karna' hi Panghu' \u012asa.\u201d"
                            },
                            {
                                "text": " Na, pagga hi Paul di' da kahawiran, na wala' na kami nagkayba'. Laung namu' kaniya, \u201cHisangdul namu' na kaw pa kabayaan sin Panghu'.\u201d"
                            },
                            {
                                "text": " Pag'ubus nakalugay mayan kami duun ha Sisariya, nagsakap na kami, ampa kami limanjal na pa Awrusalam."
                            },
                            {
                                "text": "Miyagad da isab k\u0101mu' in manga kaibanan tau agad kan \u012asa dayn ha Sisariya. Diy\u0101 nila kami pa b\u0101y hi Manasun, tau Kuprus, hambuuk tau asal agad kan \u012asa dayn katagna'."
                            },
                            {
                                "text": "  Pagdatung namu' pa Awrusalam, biy\u0101k kami sin manga katawtaymanghuran agad ha Almasi. Kiy\u016bgan tuud sila sin pagdatung namu'."
                            },
                            {
                                "text": "Pag'adlaw hambuuk miyagad hi Paul k\u0101mu' miyadtu timibaw kan Ya'kub. Duun da isab nakasa'bu in kat\u0101n nagtatau-maas ha manga tau agad ha Almasi."
                            },
                            {
                                "text": "Na, pag'ubus mayan hi Paul simalam kanila kat\u0101n piyapagsunud-sunud na hi Paul kanila in kat\u0101n nahinang niya dayn ha kabayaan sin Tuhan ha manga tau bukun Yahudi."
                            },
                            {
                                "text": " Pag'ubus nila dimungug sin suysuy niya, piyudji nila in Tuhan. Laung nila kan Paul, \u201cNa, taymanghud, k\u012bta' mu na pilang ngaibu Yahudi in nagkahagad na kan \u012asa d\u012b ha Awrusalam iban in sila kat\u0101n matuyu' tuud mamawgbug sin sara' daakan hi Musa."
                            },
                            {
                                "text": "Na, awn suysuy nakaabut kanila pasal sin panghindu' mu. Nanghindu' kaw kunu' ha manga kat\u0101n Yahudi naghuhula' ha kahula'-hulaan sin manga bangsa dugaing sin bukun na wajib bawgbugan in sara' daakan hi Musa. L\u0101gi' biyaytaan mu kunu' in manga tau di' na papag'islamun sin manga anak nila iban di' na paagarun sin manga hinang addat sin agama Yahudi."
                            },
                            {
                                "text": "Tantu nakarungug na sila sin dimatung na kaw mari pa Awrusalam. Na, unu in hinangun taniyu?"
                            },
                            {
                                "text": "Na, biya' ha ini in kabayaan namu' hinangun mu. Yari awn upat katau d\u012b k\u0101mu' nakanajal huminang sin hinang pagsuchi sin anggawta'-baran."
                            },
                            {
                                "text": "Agad kaw kanila huminang sin hinang pagsuchi sin anggawta'-baran iban atasi in manga gastu nila sin paghinang yan. Pag'ubus yan makapagbagung na sila (tanda' sin naubus nila na nahinang in najal nila). Na, bang mu yan mahinang mapakita' ta ha manga tau sin bukun bunnal in manga sumbung iban suysuy sin manga tau pasal sin hindu' mu, sabab minsan in ikaw baran mu namamawgbug da sin sara' daakan hi Musa."
                            },
                            {
                                "text": "Sagawa' ha pasal sin manga tau agad ha Almasi amu in bukun Yahudi, bakas namu' sila piyar\u0101han sulat biyaytaan sin subay sila di' kumaun sin unu-unu na kakaun bakas piyanglabut ha manga barhala'. Subay sila di' kumaun dugu' atawa unu-unu na sattuwa bakas p\u012bkul, iban subay sila di' maghinang sin unu-unu kalumuan.\u201d"
                            },
                            {
                                "text": " Na, miyagad na hi Paul ha manga tau bakas nakanajal iban pag'adlaw hambuuk naghinang na sila kay Paul sin hinang pagsuchi sin anggawta'-baran. Pag'ubus ampa siya miyadtu pa B\u0101y sin Tuhan nagpah\u0101ti bang ku'nu maabut in adlaw kahinapusan sin hinang pagsuchi sin anggawta'-baran iban sin pag'ungsud sin sattuwa pagkulbanan sin pakaniya-pakaniya kanila nakanajal."
                            },
                            {
                                "text": "  Manjari s\u016bng m\u0101n maabut in kahinapusan sin pitu adlaw sin hinang pagsuchi sin anggawta'-baran, awn n\u0101kawn manga Yahudi dayn ha Asiya. Pagkita' nila kan Paul didtu ha B\u0101y sin Tuhan, piyapasu' nila in atay sin manga tau ha supaya maawn in hiluhala'. Naghiluhala' mayan in manga tau, siyaggaw nila na hi Paul."
                            },
                            {
                                "text": "Namichara sila matanug, laung nila, \u201c\u016a, manga tau Israil, panabang kamu k\u0101mu'! In tau ini maglatag sin kahula'-hulaan manghindu' sin manga unu-unu langgal sara' sin manga tau Israil, sin sara' daakan hi Musa iban sin B\u0101y sin Tuhan. Na, bihaun yari niya diy\u0101 pa halaman sin B\u0101y sin Tuhan in manga tau bukun Yahudi, amu in makarihil lummi' ha B\u0101y sin Tuhan sabab kapil in manga tau yan!\u201d"
                            },
                            {
                                "text": "(Imiyan sila biya' ha yan sabab bakas nila k\u012bta' hi Turupimus, tau Ipisus, nag'aagad kay Paul duun ha lawm d\u0101ira. Na, in pangannal nila diy\u0101 siya hi Paul mawn pa lawm B\u0101y sin Tuhan.)"
                            },
                            {
                                "text": " Na, nahiluhala' na in tau kat\u0101n ha lawm d\u0101ira. Miyadtu in manga tau nagsasama-sama limungtud kan Paul. Siyaggaw nila, ampa nila giyuyud pa guwa' sin B\u0101y sin Tuhan. Na saruun-duun natambul in lawang sin B\u0101y sin Tuhan."
                            },
                            {
                                "text": "S\u016bng m\u0101n bunuun sin manga tau hi Paul, awn nakabayta' pa kumandil sin manga sundalu R\u016bm sin naghiluhala' in manga tau kat\u0101n ha Awrusalam."
                            },
                            {
                                "text": "Na, magt\u016by diy\u0101 nag'\u016bs-'\u016bs sin kumandil in manga kapitan ha babaan niya iban sin manga sundalu madtu pa manga tau naghiluhala'. Na, pagkita' sin manga tau kaniya nag'aagad iban sin manga sundalu himundung na sila naminasa kan Paul."
                            },
                            {
                                "text": " Sakali miyawn in kumandil simaggaw kan Paul, ampa niya piyakadinahan. Pag'ubus ampa niya iyasubu in manga tau, laung niya, \u201cHisiyu in tau ini? Unu in dusa nahinang niya?\u201d"
                            },
                            {
                                "text": "Na, ginis-ginisan na in bayta' sin manga tau. Landu' tuud nahiyul in manga tau, hangkan wala' tuud kiyah\u0101tihan sin kumandil bang mayta' naawn in hiluhala'. Hangkan iyuldinan niya in manga sundalu hipar\u0101 hi Paul pa lawm kuta'."
                            },
                            {
                                "text": "Pag'abut nila m\u0101n pa hagdan, sa' nila na biyuhat hi Paul sabab nabiya' iru' k\u0101ngug in manga tau naghiluhala'."
                            },
                            {
                                "text": "Iyuurul hi Paul sin tau kat\u0101n iban pag'ulang nila, laung nila, \u201cPataya siya!\u201d"
                            },
                            {
                                "text": " S\u016bng m\u0101n hi Paul d\u0101hun sin manga sundalu pa lawm kuta', namung siya ha kumandil, laung niya, \u201cMakajari baha' aku mamichara kaymu?\u201d  In sambung sin kumandil, \u201cAy, bat maingat kaw tuwi' magbichara bahasa Girik."
                            },
                            {
                                "text": "Bang bih\u0101dtu bukun ikaw in tau Misir amu in simagga' ha parinta sin ba'gu yaun dum\u0101 magbunu'? Piyaagad niya kaniya in upat ngaibu tau magbubunu' madtu pa hula' paslangan mahunit paghulaan.\u201d"
                            },
                            {
                                "text": " In sambung hi Paul, \u201cBukun! In aku ini hambuuk Yahudi, piyag'anak ha d\u0101ira Tarsus ha hula' Silisiya. Hambuuk aku raayat sin d\u0101ira bantug. Makajari baha' kaymu bang aku dum\u0101 magbichara ha manga tau?\u201d"
                            },
                            {
                                "text": " Na, diy\u016blan siya sin kumandil namichara ha manga tau. Hangkan timindug hi Paul ha hagdan, ampa niya s\u012bnyalan in manga tau papaghipusun. Naghipus mayan in manga tau, namichara na hi Paul kanila ha bahasa Hibrani. "
                            }
                        ]
                    },
                    {
                        "verses": [
                            {
                                "text": "  Na, laung hi Paul ha manga tau, \u201cManga maas taymanghud, dunguga niyu in daawa ku!\u201d"
                            },
                            {
                                "text": "Pagdungug sin manga tau sin bichara niya ha bahasa Hibrani, na naghipus tuud in manga tau. Na, liyanjal na hi Paul in bichara niya."
                            },
                            {
                                "text": " Laung niya, \u201cIn aku ini hambuuk Yahudi piyag'anak ha d\u0101ira Tarsus ha hula' Silisiya. Sagawa' simulig aku d\u012b ha Awrusalam iban hambuuk aku mulid hi Gamaliyal. Dayn kaniya napangadji' ku tuud kat\u0101n in manga sara' daakan sin manga kamaasan natu' iban in kusug ku mamawgbug sin daakan sin Tuhan biya' da isab sin kamu kat\u0101n ha waktu bihaun ini."
                            },
                            {
                                "text": "Sin tagna', aku in naminasa ha manga tau agad ha aturan ini sampay piyapatay ku sila. Siyaggaw ku sila usug-babai ampa ku liyuun pa lawm j\u012bl."
                            },
                            {
                                "text": "In Imam Dakula' iban sin kat\u0101n manghuhukum makasaksi' sin bunnal in bichara ku yan sabab sila yan in nagsulat nagpah\u0101ti pa manga pagkahi natu' Yahudi ha Damaskus (sin awn katarrangan ku sumaggaw ha manga tau agad kan \u012asa). Hangkan miyadtu aku pa Damaskus sumaggaw ha manga tau agad kan \u012asa, ampa sila hukutan d\u0101hun pa Awrusalam binsanaun."
                            },
                            {
                                "text": "   \u201cSakali sin duun m\u0101n aku ha d\u0101n masuuk na pa Damaskus, sin ugtu suga, magt\u016by in katilibut ku kiyugdan sin sahaya masi'nag dayn ha taas langit."
                            },
                            {
                                "text": "Na, himantak aku pa lupa' sarta' nakarungug aku suwara, amu agi, \u2018Saul, mayta' mu aku pinjalaun?\u2019"
                            },
                            {
                                "text": " \u201cIn sambung ku, \u2018Hisiyu kaw, tuwan?\u2019  \u201cIn agi sin suwara, \u2018Aku hi \u012asa, tau dayn ha Nasarit amu in p\u012bpinjala' mu.\u2019"
                            },
                            {
                                "text": "K\u012bta' da isab sin manga iban ku in sahaya, sagawa' wala' nila kiyah\u0101tihan in suwara sin nagbichara k\u0101ku'."
                            },
                            {
                                "text": " \u201cIn sambung ku, \u2018Panghu' unu in hinangun ku?\u2019  \u201cIn sambung sin Panghu', \u2018Bangun kaw, ampa kaw lanjal na pa Damaskus. Didtu kaw baytaan bang unu in kiyamaksud sin Tuhan hipahinang kaymu.\u2019"
                            },
                            {
                                "text": "Na, pagga aku di' na makakita' sabab sin si'nag sin sahaya kimugdan k\u0101ku', sa' na aku piyag'ambit sin manga iban ku sampay kami dimatung pa Damaskus."
                            },
                            {
                                "text": " \u201cSakali awn hambuuk tau duun ha Damaskus pagng\u0101nan Ananiyas. Hambuuk siya tau nagtataat tuud pa Tuhan iban biyabawgbugan niya tuud in manga sara' daakan hi Musa. Piyag'aaddatan tuud siya sin manga kat\u0101n Yahudi naghuhula' duun ha d\u0101ira."
                            },
                            {
                                "text": "N\u0101kawn siya k\u0101ku' iban timindug siya ha daig ku. Laung niya k\u0101ku', \u2018Na, Saul, hambuuk taymanghud ku, makakita' na kaw magbalik!\u2019 Na, saruun-duun nakakita' na aku nagbalik sarta' k\u012bta' ku na siya."
                            },
                            {
                                "text": "Laung hi Ananiyas k\u0101ku', \u2018Ikaw in nap\u012b' sin hambuuk-buuk Tuhan sin kamaasan natu' paingatun sin maksud niya iban pakitaun ha Almasi, amu in daraakun niya mabuntul tuud iban makarungug sin suwara sin Almasi magbichara."
                            },
                            {
                                "text": "Karna' ikaw yan in mahinang saksi' mamayta' sin pasal niya pa m\u0101nusiya' kat\u0101n, sin manga k\u012bta' iban diyungug mu dayn kaniya."
                            },
                            {
                                "text": "Na, hangkan ayaw na kaw tumagad duun. Bangun na kaw ampa kaw pagpaligu' na. Pangayu' kaw duwaa iban sabbuta in ng\u0101n hi Panghu' \u012asa bat mapapas in manga dusa mu.\u2019"
                            },
                            {
                                "text": " \u201cSakali pag'uwi' ku pa Awrusalam, ha sa'bu ku nangangarap pa Tuhan duun ha B\u0101y sin Tuhan, nalawa' aku ha indan."
                            },
                            {
                                "text": "Ha lawm sin indan ku, k\u012bta' ku hi Panghu' \u012asa iban laung niya k\u0101ku', \u2018\u016as-'\u016bs kaw \u012bg dayn ha Awrusalam, sabab di' magkahagad in manga tau d\u012b sin manga bayta' mu pasal ku.\u2019"
                            },
                            {
                                "text": " \u201cIn sambung ku, \u2018Panghu' ku, asal kiyaiingatan tuud sin manga tau sin bakas ku liyatag in manga langgal nanaggaw iban naminasa ha manga tau nagpaparachaya kaymu."
                            },
                            {
                                "text": "Minsan ha waktu sin pagpatay kan Istipan amu in namayta' simaksi' sin pasal mu, duun aku nagkikita' iban kiyasulutan aku sin h\u012bnang sin manga tau kaniya. Aku pa in nagjaga sin manga tamungun sin manga tau namatay kaniya.\u2019"
                            },
                            {
                                "text": " \u201cLaung sin Panghu' k\u0101ku', \u2018Kadtu na kaw, sabab in ikaw yan pakadtuun ku pa hula' malayu', hula' sin manga tau bukun bangsa Yahudi.\u2019 \u201d"
                            },
                            {
                                "text": " Na, in manga Yahudi dimurungug duun, piyas\u0101ran nila na hi Paul piyapagbichara. Sagawa' pagdungug nila m\u0101n sin bichara niya (pasal sin pakadtuun siya hi \u012asa pa manga tau bukun Yahudi), similawak makusug in manga tau, laung nila, \u201cSubay patayun in tau yan. In t\u016bp kaniya di' kapinan napas!\u201d"
                            },
                            {
                                "text": " Ha sa'bu nila nagtutulik, piyaglabad-labad nila pa taas in manga tamungun nila, iban nagsabulak sila manga bagunbun."
                            },
                            {
                                "text": "Na, nag'uldin na in kumandil hipar\u0101 na hi Paul pa lawm kuta' ampa palubakan, ha supaya hi Paul malugus mamayta' bang unu in narusa niya hangkan in manga Yahudi nagsilawak hipapatay siya."
                            },
                            {
                                "text": "Sagawa' kiyahukutan m\u0101n hi Paul iban s\u016bng na siya lubakan, laung niya ha kapitan, \u201cBukun ka langgal sara' in manglubak ha hisiyu-siyu raayat sin parinta R\u016bm ha wala' pa nahukum?\u201d"
                            },
                            {
                                "text": " Pagdungug sin kapitan sin bichara niya, miyadtu siya magt\u016by pa kumandil. Laung niya, \u201cKaingatan mu da ka bang unu in kas\u016bngan sin hinang mu ha tau yaun? In siya hambuuk raayat sin parinta R\u016bm!\u201d"
                            },
                            {
                                "text": " Na, miyadtu in kumandil kan Paul ampa niya iyasubu, laung niya, \u201cBaytai aku bang kaw raayat sin parinta R\u016bm?\u201d  In sambung hi Paul, \u201cHuun.\u201d"
                            },
                            {
                                "text": " Laung sin kumandil, \u201cMataud in s\u012bn na\u012bg dayn k\u0101ku' ampa aku nahinang raayat sin parinta R\u016bm.\u201d  Simambung magt\u016by hi Paul, laung niya, \u201cSagawa' in aku, dayn ha kapag'anak k\u0101ku' asal na aku raayat sin parinta R\u016bm.\u201d"
                            },
                            {
                                "text": " Na, hangkan saruun-duun min\u012bg in manga tau s\u016bng manglubak kan Paul bat mapariksa' in kasabunnalan. Na, miyuga' in kumandil pag'ingat niya sin hi Paul hambuuk raayat sin parinta R\u016bm ampa piyakadinahan niya."
                            },
                            {
                                "text": " Sagawa' mabaya' tuud umingat in kumandil bang mayta' hi Paul kabayaan hipapatay sin manga Yahudi. Hangkan pag'adlaw hambuuk piya\u012bgan niya in kadina hi Paul. Pag'ubus piyapagtipun niya in manga kaimaman iban sin manga kat\u0101n manghuhukum iban nagpapanaw sara' agama sin bangsa Israil, ampa niya diy\u0101 hi Paul madtu kanila. "
                            }
                        ]
                    },
                    {
                        "verses": [
                            {
                                "text": "  Na, pagkawn hi Paul, piyatung niya tuud in manga manghuhukum iban nagpapanaw sara', ampa siya namung, laung niya, \u201cManga maas taymanghud ku, dayn sin katagna' sampay pa waktu ini natatantu ku tuud ha baran ku sin mabuntul in kawl-piil iban i'tikad ku pa Tuhan.\u201d"
                            },
                            {
                                "text": "Sakali magt\u016by piyasampak in simud hi Paul kaagi sin Imam Dakula' pagng\u0101nan Ananiyas ha manga tau ha daig hi Paul."
                            },
                            {
                                "text": "Laung hi Paul kaniya, \u201cIn ikaw yan kugdanan da sin baws sin Tuhan! Karna' in ikaw yan lansuk ha guwa', bingit ha lawm. Lumingkud kaw duun manghukum iban magpabaw'-baw' sin iyaagad mu tuud in kabuntulan ha lawm sara', sagawa' in kasabunnalan niya liyanggal mu in sara', karna' piyasampak mu aku sawkat na aku dimaawa!\u201d"
                            },
                            {
                                "text": " Laung sin manga tau ha daig hi Paul, \u201cAy kaw, matawakkal kaw mangj\u016bk ha tau giyulal sin Tuhan Imam Dakula'!\u201d"
                            },
                            {
                                "text": " In sambung hi Paul, \u201cA, na manga maas taymanghud, wala' ku isab kaingati sin Imam Dakula' siya. Sabab bang isab kiyaingatan ku na di' aku makapamung sin bih\u0101dtu kaniya, karna' kiyasulat ha lawm Kitab, amu agi, \u2018Ayaw kamu mamung mang\u012b' ha manga nakura' niyu.\u2019 \u201d"
                            },
                            {
                                "text": " Sakali pagkita' m\u0101n hi Paul sin in manga tau nagtipun manghukum kaniya naglalamud in manga Parisi iban manga Sadduki amu in nababahagi' in pag'agad nila sin agama nila, magt\u016by hi Paul namichara matanug, laung niya, \u201cManga taymanghud ku, in aku ini hambuuk Parisi, l\u0101gi' anak da isab sin hambuuk Parisi. Yari aku hiyukum bihaun sabab sin huwat-huwat ku sin mabuhi' magbalik in manga patay!\u201d"
                            },
                            {
                                "text": " Pagbichara niya na mayan sin bih\u0101dtu, magt\u016by naghiluhala' naglugat in manga Parisi iban Sadduki. Nabahagi' sila sabab di' magtaayun in pikilan nila."
                            },
                            {
                                "text": "(Laung sin manga Sadduki in manga patay di' mabuhi' magbalik, iban wayruun manga mal\u0101ikat, iban in nyawa magad da mapatay ha anggawta'-baran sin tau. Sagawa' magkahagad in manga Parisi ha t\u016b parakala' yan.)"
                            },
                            {
                                "text": "Hangkan sa naglingug tuud sila. Sakali awn kaibanan manga guru sin sara' agama agad ha palti sin manga Parisi in timindug nangjawab tuud. Laung nila, \u201cWay kabaakan namu' dusa ha tau ini! Maray' awn j\u012bn atawa mal\u0101ikat in namichara kaniya!\u201d"
                            },
                            {
                                "text": " Sakali nagpasu' na tuud in paglugat sin manga Parisi iban Sadduki. Na, miyuga' in kumandil. In kabugaan niya masagsag in baran hi Paul. Hangkan iyuldinan niya in manga sundalu hipakawa' hi Paul dayn ha manga tau naglingug, ampa hipar\u0101 pa lawm kuta'."
                            },
                            {
                                "text": " Manjari nar\u016bm mayan, nagpanyata' hi Panghu' \u012asa mawn kan Paul. Laung niya kan Paul, \u201cPahuguta in \u012bman mu! Simaksi' na kaw namayta' ha manga tau d\u012b ha Awrusalam sin pasal ku. Na, subay da kaw isab madtu pa R\u016bm sumaksi' mamayta' sin pasal ku.\u201d"
                            },
                            {
                                "text": "  Na, pagbulat mahinaat nagtipun in manga kaibanan Yahudi nag'isun. Simapa sila sin di' sila kumaun atawa minum unu-unu na sampay nila di' mabunu' hi Paul."
                            },
                            {
                                "text": "Awn labi ka'patan tau in taud sin nag'isun."
                            },
                            {
                                "text": "Pag'ubus nila nag'isun miyadtu sila pa manga nakura' kaimaman iban sin manga nagtatau-maas ha hula'. Laung nila, \u201cIn kami ini nakasapa sin di' kami kumaun unu-unu na, sampay namu' di' mabunu' hi Paul."
                            },
                            {
                                "text": "Na, in kabayaan namu' in kamu iban sin manga manghuhukum magpabayta' madtu pa kumandil sin hipar\u0101 mari kaniyu hi Paul bat bahasa masumariya niyu tuud siya marayaw. Sagawa' ha di' pa siya makaabut mari kaniyu patayun namu' na siya. Asal kami sakap na mamunu' kaniya.\u201d"
                            },
                            {
                                "text": " Sagawa' diyungug sin anakun hi Paul subul, amu in anak sin langgung niya babai, in isun sin manga tau manghapa' kan Paul. Hangkan miyadtu siya pa lawm kuta' namayta' kan Paul."
                            },
                            {
                                "text": " Na, tiyawag hi Paul in hambuuk kapitan ampa niya \u012byan, laung niya, \u201cD\u0101ha in subul ini madtu pa kumandil, sabab awn hibayta' niya kaniya.\u201d"
                            },
                            {
                                "text": "Na, diy\u0101 na sin kapitan in subul madtu pa kumandil.  Laung sin kapitan ha kumandil, \u201cTiyawag aku hi Paul, amu in pilisu, iban nangayu' siya k\u0101ku' hipar\u0101 in subul ini mari kaymu sabab awn kunu' hibayta' kaymu.\u201d"
                            },
                            {
                                "text": " Na, iyambit sin kumandil in subul, ampa diy\u0101 nagbichara ha way makarungug kanila. Laung niya, \u201cUnu in hibayta' mu k\u0101ku'?\u201d"
                            },
                            {
                                "text": " Laung sin subul, \u201cKiyapag'isunan sin manga nakura' Yahudi sin kinsum pangayuun nila mari kaymu hipapar\u0101 hi Bapa' Paul kanila madtu pa manga manghuhukum ha supaya bahasa masumariya tuud marayaw."
                            },
                            {
                                "text": "Sagawa' ayaw mu sila d\u016bli, sabab awn labi ka'patan tau in timatagad humapa' kaniya. In manga tau yan nakasapa sin di' sila kumaun atawa minum sampay nila di' mabunu' hi Bapa' Paul. Sakap na sila bihaun iban tiyatagaran nila dakuman bang mu hir\u016bl in pangayuun nila.\u201d"
                            },
                            {
                                "text": " Laung sin kumandil, \u201cIbut-ibut kaymu, ayaw kaw mamayta' minsan hisiyu pasal sin sumbung biyayta' mu k\u0101ku'.\u201d Ubus piyauwi' niya na in subul."
                            },
                            {
                                "text": "  Sakali piyatawag sin kumandil in duwa kapitan niya. Laung niya kanila, \u201cPagsakap kamu duwanggatus sundalu iban kapituwan kura' panyap na iban tau niya iban duwanggatus tau magbubudjak, ampa kamu kadtu pa Sisariya pag'abut lisag siyam sin d\u016bm ini."
                            },
                            {
                                "text": "Kawai niyu hi Paul sin manga panguraan niya. Haturan niyu siya madtu kan Gubnul Pilik. Jagahi niyu tuud hi Paul marayaw ha d\u0101n ha supaya way kamulahan kumugdan kaniya.\u201d"
                            },
                            {
                                "text": "Pag'ubus ampa in kumandil nagsulat, amu agi,  "
                            },
                            {
                                "text": "Alamat ini sulat naug dayn kan Kalawdi Lisiyas dumatung mari kan Tuwan Gubnul Pilik. "
                            },
                            {
                                "text": "In tau ini siyaggaw sin manga Yahudi iban s\u016bng nila bunuun. Pag'ingat ku sin raayat siya sin parinta R\u016bm, miyadtu aku iban sin manga sundalu ku timabang kaniya, kiyawa' dayn ha manga Yahudi."
                            },
                            {
                                "text": "Diy\u0101 ku siya madtu pa manga manghuhukum iban nagkakaput sara' sin manga Yahudi, sabab mabaya' ku ingatun bang unu in dusa nahinang niya."
                            },
                            {
                                "text": "Nar\u0101 ku mayan siya pa paghukuman, ampa ku kiyah\u0101tihan sin amura in narusa niya in pagsual nila pasal sin manga sara' daakan sin agama nila. Sagawa' wayruun dusa nahinang niya amu in mapatut pamatayan atawa pangj\u012blan kaniya. "
                            },
                            {
                                "text": "Na, awn nakabayta' k\u0101ku' sin biyantuhan nila siya bunuun. Hangkan magt\u016by ku siya piyar\u0101 mawn kaymu iban piyabaytaan ku in tau nagtuntut kaniya pakawnun kaymu mamayta' sin tuntut nila kaniya.  Wassalam.  "
                            },
                            {
                                "text": "Na, iyaagad sin manga sundalu in daakan sin kumandil kanila. Kiyawa' nila hi Paul ampa nila diy\u0101 sin d\u016bm yadtu, sampay sila nakaabut pa d\u0101ira Antipatir."
                            },
                            {
                                "text": "Sakali naadlaw mayan nagbalik na pa kuta' in manga sundalu. Amura in limanjal naghatud kan Paul in manga tau tagakura'."
                            },
                            {
                                "text": "Diy\u0101 nila hi Paul pa Sisariya. Pagdatung nila, tiyukbal nila in sulat pa gubnul iban iyungsud nila na hi Paul kaniya."
                            },
                            {
                                "text": " Na, biyacha na sin gubnul in sulat, ubus ampa niya iyasubu hi Paul bang unu in ng\u0101n sin hula' niya. Na, pagbayta' hi Paul sin dayn ha Silisiya siya,"
                            },
                            {
                                "text": "laung sin gubnul kan Paul, \u201cDungugun ku in daawa mu bang dumatung na mari in manga tau manuntut kaymu.\u201d Pag'ubus ampa niya hi Paul piyar\u0101 madtu pa astana' hi Hirud piyajagahan. "
                            }
                        ]
                    },
                    {
                        "verses": [
                            {
                                "text": "  Manjari nakalabay mayan limay adlaw, in Imam Dakula' hi Ananiyas lim\u016bd pa Sisariya. Miyagad kaniya in manga kaibanan nagtatau-maas ha hula' iban sin abugaw pagng\u0101nan Tirtullus. Miyawn sila namayhu' kan Gubnul Pilik ampa nila tiyuntutan hi Paul."
                            },
                            {
                                "text": "Sakali piyakawa' na sin gubnul hi Paul. Pagdatung mawn hi Paul, timagna' na nagbichara hi Tirtullus, amu agi niya,  \u201cTuwan Gubnul, in dayaw sin pamarinta mu nakarihil kasannyangan k\u0101mu' iban nakaparayaw, l\u0101gi' nakapabuntul sin manga kah\u0101lan iban sin kalingugan ha hula' namu'."
                            },
                            {
                                "text": "In kami kat\u0101n ha katiluagan sin hula' Yahudiya taptap magsarang-sukul tuud kaymu iban malaggu' tuud in panumtuman namu' kaymu."
                            },
                            {
                                "text": "Mahuli dayn duun di' na aku magpahaba' sin lapal-kabtangan ku kaymu, malayngkan pangayuun ku junjung kaymu, bang m\u0101n dungugun mu in bichara namu' minsan dakuman hangkaray'!"
                            },
                            {
                                "text": " \u201cIn hi Paul ini hambuuk tau \u016b bala'! Siya in timagna' nangd\u0101 lingug ha manga Yahudi ha katilingkal sin dunya iban siya in nakura' sin manga tau pagng\u0101nan agad ha tau Nasarit, amu in simiha' dayn ha agama namu'."
                            },
                            {
                                "text": "Siyulayan niya da isab nagd\u0101 sin haram dumihil lummi' pa B\u0101y sin Tuhan. Na, hangkan siyaggaw namu' siya. In ganta' namu' hukuman siya ha aturan sin sara' namu',"
                            },
                            {
                                "text": "sagawa' nakakawn hi Kumandil Lisiyas, ampa niya kiyawa' hi Paul dayn k\u0101mu'. Na, wayruun nahinang namu'."
                            },
                            {
                                "text": "Na, pag'ubus nagparaak hi Lisiyas sin in manga tau nanuntut kan Paul subay mari mamayhu' kaymu. Na, bang mu sumariyahun hi Paul ini, na kaingatan mu da dayn kaniya in kat\u0101n puun-sabab bang mayta' namu' siya tiyuntutan.\u201d"
                            },
                            {
                                "text": " Pag'ubus hi Tirtullus nagbichara, limamud isab in kaibanan Yahudi nanuntut. Laung nila bunnal in kat\u0101n bichara hi Tirtullus pasal hi Paul."
                            },
                            {
                                "text": "  Sakali s\u012bnyalan sin gubnul hi Paul pabicharahun. Na, laung hi Paul, \u201cTuwan gubnul, kaingatan ku sin nagtahunan in pagparinta mu ha bangsa namu', hangkan mak\u016bg aku dumaawa sin tuntut nila k\u0101ku' ha alupan mu."
                            },
                            {
                                "text": "In kakawn ku pa Awrusalam magtaat pa Tuhan iyampa hangpu' tagduwa adlaw pa bihaun. Makajari kaw mamariksa' ha manga tau bang puting in bichara ku yan."
                            },
                            {
                                "text": "Wala' nila aku k\u012bta' naglugat iban manga tau duun ha B\u0101y sin Tuhan, atawa nagpapasu' ha manga tau duun ha manga kalanggalan atawa hawnu-hawnu na lugal ha d\u0101ira."
                            },
                            {
                                "text": "Wayruun sa yan tanda' hikapakita' nila sin bunnal in tuntut nila k\u0101ku'."
                            },
                            {
                                "text": "Amuna in di' ku payluhan in pag'agad ku ha aturan sin pagtaat pa Tuhan sin manga kamaasan namu' amu in \u012byan nila simiha' dayn ha agama Yahudi. Sagawa' magparachaya da isab aku ha kat\u0101n sara' daakan hi Musa kiyasulat ha manga Kitab iban sin manga Kitab kiyasulat sin manga kanabihan."
                            },
                            {
                                "text": "In huwat-huwat ku dayn ha Tuhan ha adlaw mahuli in m\u0101nusiya' kat\u0101n sibu' da mang\u012b' marayaw, mabuhi' magbalik dayn ha kamatay. Na, minsan isab in sila yan magkahagad da ha yan."
                            },
                            {
                                "text": "Hangkan sa magt\u016byu' tuud aku mag'atay puti' ha Tuhan iban ha manga m\u0101nusiya'."
                            },
                            {
                                "text": " \u201cNa, pagga pila tahun na aku bukun didtu ha Awrusalam, miyadtu aku timukad dim\u0101 sin sarakka pa manga pagkahi ku hangka-bangsa, iban imungsud sin sattuwa pagkulbanan."
                            },
                            {
                                "text": "Na, ha sa'bu ku naghihinang ha yan didtu ha B\u0101y sin Tuhan, piyaglanggal aku sin manga tau yan amu in nanuntut k\u0101ku', pag'ubus ku na mayan naghinang sin pagsuchi sin anggawta'-baran. Makulang in manga tau duun ha B\u0101y sin Tuhan iban wayruun lingug."
                            },
                            {
                                "text": "Sagawa' duun da isab in manga kaibanan Yahudi dayn ha Asiya. Na, bang bunnal in tuntut nila k\u0101ku', subay sila mari mamayhu' mamayta' kaymu sin narusa ku."
                            },
                            {
                                "text": "Atawa pabaytaa in manga tau ini yari d\u012b bihaun bang awn dusa ku kiyamattanan nila ha waktu siyumariya aku didtu ha alupan sin manga manghuhukum iban sin nagpapanaw sara'."
                            },
                            {
                                "text": "Way dusa nahinang ku dugaing luwal da nakapamung aku ha alupan nila, laung ku, \u2018In aku ini hiyukum niyu bihaun sabab sin pagparachaya ku sin in manga patay mabuhi' magbalik ha adlaw mahuli.\u2019 \u201d"
                            },
                            {
                                "text": " Na, in hi Pilik asal nakaingat tuud pasal sin panghindu' hi \u012asa. Sakali tiyangguhan niya in manga tau, laung niya, \u201cSubay na dumatung mari hi Kumandil Lisiyas ampa ta kamu baytaan sin hukuman ku.\u201d"
                            },
                            {
                                "text": "Pag'ubus ampa niya iyuldinan in kapitan pajagahan tuud marayaw hi Paul, sagawa' parihilan da isab kaluhayan, iban di' hipal\u0101ng bang awn manga bagay niya magd\u0101 mawn sin manga unu-unu na kagunahan hi Paul."
                            },
                            {
                                "text": "  Na, limabay mayan manga pilay adlaw n\u0101kawn hi Pilik iban sin asawa niya hi Durusilla, hambuuk Yahudi. Manjari piyakawa' niya hi Paul. Pagkawn hi Paul, dimungug siya sin bichara hi Paul pasal sin pagparachaya kan \u012asa Almasi."
                            },
                            {
                                "text": "Sagawa' limugay mayan namichara na hi Paul pasal sin manga hinang mabuntul, pasal sin pagtagga sin napsu mang\u012b' iban pasal sin paghukum ha manga m\u0101nusiya' kat\u0101n ha adlaw mahuli. Na, hiyanggaw hi Pilik pagdungug niya sin manga bichara hi Paul. Laung niya kan Paul, \u201cMakajari na kaw gumuwa'. Hipatawag ta m\u0101n kaw bang awn waktu ku dumungug kaymu magbalik.\u201d"
                            },
                            {
                                "text": "Na, nakamataud hi Paul piyakawa' hi Pilik diy\u0101 nagbichara sabab in huwat-huwat niya tangdanan siya s\u012bn hi Paul ha supaya mapuas in parakala' niya."
                            },
                            {
                                "text": " Sakali pagpuas duwa tahun hi Purkiyus Pistus na in gimanti' naggubnul kan Pilik. Pag'\u012bg hi Pilik dayn ha paggubnulan, wala' niya piyaguwa' hi Paul dayn ha lawm j\u012bl sabab kabayaan niya kaamuhan in manga Yahudi kaniya. "
                            }
                        ]
                    },
                    {
                        "verses": [
                            {
                                "text": "  Na, paglabay t\u016b adlaw dayn ha pagdatung hi Pistus mawn pa hula' pamarintahan niya, miyadtu siya pa Awrusalam dayn ha Sisariya."
                            },
                            {
                                "text": "Pagdatung niya, miyawn in manga nakura' kaimaman iban sin manga nakura' Yahudi nagd\u0101 sin tuntut nila kan Paul."
                            },
                            {
                                "text": "Nangayu' sila tulung kaniya bang m\u0101n pakawnun niya hi Paul pa Awrusalam, sabab kiyapag'isunan nila hi Paul hapaan ha d\u0101n ampa bunuun."
                            },
                            {
                                "text": "In sambung hi Pistus kanila, \u201cIn hi Paul yadtu najij\u012bl ha Sisariya, l\u0101gi' in aku magbabalik da madtu ha masamut."
                            },
                            {
                                "text": "Bang kamu mabaya', paagara niyu k\u0101ku' pa Sisariya in manga nakura' niyu, ampa nila tuntutan didtu bang awn narusa sin tau yan.\u201d"
                            },
                            {
                                "text": " Na, dimuun pa hi Pistus ha Awrusalam manga walu atawa hangpu' adlaw, ampa siya lim\u016bd pa Sisariya. Didtu mayan siya, pag'adlaw hambuuk miyadtu siya pa bilik niya paghuhukuman ampa niya piyakawa' hi Paul."
                            },
                            {
                                "text": "Pagdatung hi Paul, piyaglibutan siya sin manga Yahudi, amu in nakal\u016bd dayn ha Awrusalam. Mataud dusa dakula' in tiyuntut nila kan Paul, sagawa' wayruun tanda' mapakita' nila sin bunnal in tuntut nila."
                            },
                            {
                                "text": " Sakali dimaawa hi Paul, laung niya, \u201cWala' aku nakalanggal sin sara' agama sin manga Yahudi atawa sin B\u0101y sin Tuhan awla na ha Sultan sin bangsa R\u016bm.\u201d"
                            },
                            {
                                "text": " Sakali in hi Pistus mabaya' kumawa' buddi ha manga Yahudi, hangkan laung niya kan Paul, \u201cMabaya' kaw d\u0101hun pa Awrusalam hukumun didtu ha alupan ku?\u201d"
                            },
                            {
                                "text": " In sambung hi Paul, \u201cYari aku bihaun timitindug ha paghuhukuman sin Sultan sin bangsa R\u016bm amu in mapatut humukum k\u0101ku'. Biya' na sin kiyaiingatan mu wayruun dusa nahinang ku ha manga Yahudi."
                            },
                            {
                                "text": "Bang awn sara' nalanggal ku atawa awn narusa ku amu in mapatut pamatayan k\u0101ku', na lilla' aku butangan hukuman. Sagawa' bang wayruun kasabunnalan sin manga tuntut nila yan k\u0101ku', na wayruun tau in taga kapatutan umungsud k\u0101ku' pa lawm lima nila yan. Mabaya' aku mamayhu' pa Sultan sin bangsa R\u016bm, amu in manghukum sin parakala' ini.\u201d"
                            },
                            {
                                "text": " Na, pagga biya' h\u0101dtu in sambung hi Paul, nag'isun hi Pistus iban sin manga tindug niya manghuhukum. Pag'ubus laung niya kan Paul, \u201cNa, pagga Sultan ha R\u016bm in diyaut mu, na pakadtuun na kaw kaniya.\u201d"
                            },
                            {
                                "text": "  Manjari nakalugay-lugay mayan, n\u0101kawn pa Sisariya hi Sultan Agarippi kay Birnika timibaw kan Pistus mag'addat kaniya."
                            },
                            {
                                "text": "Duun mayan sila manga pilay adlaw biyaytaan na hi Pistus in Sultan sin pasal hi Paul. Laung niya, \u201cAwn hambuuk pilisu piyab\u012bn hi Pilik ha lawm j\u012bl."
                            },
                            {
                                "text": "Sakali pagkadtu ku pa Awrusalam, in pilisu ini tiyuntutan sin manga nakura' kaimaman Yahudi iban sin manga nagtatau-maas ha hula' nila. Piyangayu' nila k\u0101ku' pabutangan siya hukuman patayun."
                            },
                            {
                                "text": " \u201cSagawa' biyaytaan ku sila sin in kitaniyu manga bangsa R\u016bm, di' makajari mamutang hukuman bang in tau tiyuntutan wala' pa nakapag'alup iban sin nanuntut kaniya. Subay paraawahun na in tau tiyuntutan."
                            },
                            {
                                "text": "Hangkan pagkari pa Sisariya sin manga tau nanuntut, way na aku nagpalugay. Pag'adlaw hambuuk nagt\u016by aku miyadtu limingkud pa bilik paghuhukuman, ampa ku piyakawa' in tau tiyuntutan nila."
                            },
                            {
                                "text": "Na, timindug na in manga nanuntut namayta' bang unu in tuntut nila. Na, in pangannal ku dusa dakula' in tuntut nila kaniya, sagawa' bukun."
                            },
                            {
                                "text": "Amura in tiyuntut nila kaniya in pasal sin paglugat-liyugati nila pasal sin agama nila iban pasal sin hambuuk tau pagng\u0101nan \u012asa. In hi \u012asa ini miyatay na, sagawa' bang ha agi hi Paul in hi \u012asa asal buhi'."
                            },
                            {
                                "text": "Na, biya' di' aku maingat magsumariya kaniya. Hangkan iyasubu ku hi Paul bang siya mabaya' magpahukum didtu ha Awrusalam."
                            },
                            {
                                "text": "Sagawa' nangayu' hi Paul magpajaga tuud siya iban mabaya' siya mar\u0101 in parakala' niya pa Sultan sin hula' R\u016bm. Na, hangkan piyajagahan ku tuud siya marayaw sampay ku siya mapakadtu pa Sultan ha R\u016bm.\u201d"
                            },
                            {
                                "text": " Laung hi Agarippi kan Pistus, \u201cMabaya' aku dumungug ha tau yan.\u201d  In sambung hi Pistus, \u201cKunsum karungugan mu siya.\u201d"
                            },
                            {
                                "text": " Pag'adlaw hambuuk nakakawn na hi Agarippi iban hi Birnika. Nagtatamung sila sin tamungun mahalga' iban mabangsa iban liyaggu' tuud sila sin manga tau piyaglami-lamihan. Sim\u016bd sila pa paghuhukuman iban sin manga kapitan iban sin manga tau lalagguun ha lawm hula'. Sakali piyakawa' na hi Pistus hi Paul."
                            },
                            {
                                "text": "Pagd\u0101 mawn kan Paul, laung hi Pistus kan Sultan Agarippi, \u201cAmpun, iban sin kamu kat\u0101n nakah\u0101dil d\u012b bihaun, in tau ini tiyuntutan sin manga kat\u0101n Yahudi d\u012b ha Sisariya iban ha Awrusalam, iban imulak tuud sila sin subay patayun in tau ini."
                            },
                            {
                                "text": "Sagawa' wayruun dusa kiyabaakan ku kaniya amu in mapatut pamatayan kaniya. Na, pagga siya nangayu' hipar\u0101 in parakala' niya pa Sultan sin hula' R\u016bm, na pakadtuun ku siya."
                            },
                            {
                                "text": "Sagawa' wayruun hikasulat ku pa Sultan ha R\u016bm pasal sin tau ini. Hangkan yari ku siya diy\u0101 mari kaniyu awla na kaymu, Ampun, ha supaya pag'ubus mu magsumariya kaniya, makaingat na aku bang unu in hisulat ku."
                            },
                            {
                                "text": "Karna' bang aku, di' isab kumugdan magpar\u0101 pilisu pa Sultan bang wayruun hikabayta' bang unu in manga narusa niya.\u201d "
                            }
                        ]
                    },
                    {
                        "verses": [
                            {
                                "text": "  Pag'ubus hi Pistus nagbichara, laung hi Agarippi kan Paul, \u201cMakajari na kaw mamung sin daawa mu.\u201d Na, siyayang hi Paul in lima niya, ampa siya namayta' sin daawa niya."
                            },
                            {
                                "text": " Laung niya, \u201cAmpun, kiy\u016bgan aku sin makabayta' aku sin daawa ku ha alupan mu adlaw ini ha pasal sin manga tiyuntut k\u0101ku' sin manga Yahudi,"
                            },
                            {
                                "text": "sabab kaingatan mu tuud mayaraw in manga addat iban manga pasualan sin manga Yahudi. Hangkan pangayuun ku junjung kaymu bang mayan isab di' kaw sumuhun dumungug sin daawa ku.\u201d"
                            },
                            {
                                "text": " \u201cKaingatan da sin manga pagkahi ku Yahudi in addat-tab\u012bat ku dayn sin kabata'-bata' ku didtu ha hula' ku sampay aku nakakadtu pa Awrusalam."
                            },
                            {
                                "text": "Bang sila mabaya' sumaksi', asal nila kaingatan sin ha tagna' in aku miyamagad tuud namamawgbug sin hindu' sin hangka-tumpuk sin manga tau pagtawagun Parisi, amu in hangka-bahagi' sin agama Yahudi."
                            },
                            {
                                "text": "Na, bihaun yari aku hukumun nila sawkat na aku magkahagad ha janji' sin Tuhan ha manga kamaasan natu'."
                            },
                            {
                                "text": "Na, in janji' yan amuna tuud in tiyatagaran sin bangsa natu' kat\u0101n. Ha salugay in manga Yahudi nagtataat pa Tuhan d\u016bm-adlaw, amu yan in tiyagaran sin hangpu' tagduwangka-bahagi' sin bangsa natu' Yahudi. Na, Ampun, in aku tiyuntutan nila pasal sin pagkahagad ku sin janji' yan!"
                            },
                            {
                                "text": "Mayta' in manga kamu yan yari d\u012b bihaun kahunitan tuud magkahagad sin buhiun sin Tuhan in manga patay?"
                            },
                            {
                                "text": " \u201cIn bunnal niya minsan in aku, in pikilan ku ha tagna', hinangun ku in unu-unu kat\u0101n mahinang ku bang mayan masagga' ku in manga tau agad kan \u012asa, amu in tau dayn ha Nasarit."
                            },
                            {
                                "text": "Na, biya' ha yan in h\u012bnang ku ha Awrusalam. Mataud tau agad kan \u012asa in napaj\u012bl ku, sabab d\u012bhilan aku kapatutan sin manga nakura' kaimaman sumaggaw kanila. L\u0101gi' taayun tuud aku bang sila butangan na sin hukuman patayun."
                            },
                            {
                                "text": "Nakamataud ku sila piyabinasa ha manga kalanggalan iban siyulayan ku sila liyugus pabaytaun ha di' na sila magparachaya kan \u012asa. Napuspus tuud in dugal ku kanila. Hangkan piyanaw ku sila iyurul sampay pa manga hula' dugaing."
                            },
                            {
                                "text": "  \u201cManjari hambuuk waktu kiyadtu ku sila madtu pa Damaskus. Hangkan ku sila kiyadtu sabab kiyarihilan aku kapatutan sin manga nakura' kaimaman sumaggaw kanila."
                            },
                            {
                                "text": "Sakali, Ampun, pag'abut ugtu suga sin sa'bu namu' duun ha d\u0101n, awn k\u012bta' ku sahaya dayn ha langit masi'nag dayn sin suga. Kiyugdan sin sahaya in katilibut ku iban sin manga tau miyamagad k\u0101ku'."
                            },
                            {
                                "text": "Na, himantak kami kat\u0101n pa lupa' sarta' nakarungug aku suwara ha bahasa Hibrani, amu agi, \u2018Saul, mayta' mu aku pinjalaun? In h\u012bhinang mu yan ikaw da in kasakitan. Biya' kaw yan sapantun sin sapi' hipag'aararu, amu in kasakitan bang tumakdug pa ulihan sabab kugdanan siya sin tutusuk sin nag'iipat kaniya.\u2019"
                            },
                            {
                                "text": " \u201cSakali simambung aku, laung ku, \u2018Hisiyu kaw tuwan?\u2019  \u201cNa, in sambung niya k\u0101ku', amu agi, \u2018Aku hi \u012asa amu in p\u012bpinjala' mu.\u2019"
                            },
                            {
                                "text": "Iban laung niya k\u0101ku', \u2018Bangun na kaw, karna' in aku nagpanyata' kaymu bihaun sabab ikaw in nap\u012b' ku daraakun kiyawakilan ku namayta' ha manga tau pasal sin piyakita' ku kaymu bihaun iban sin manga hipakita' ku kaymu ha sus\u016bngun."
                            },
                            {
                                "text": "Ayaran ta kaw dayn ha kamulahan hinangun kaymu sin manga tau Israil iban sin manga tau bukun bangsa Yahudi, amu in manga tau hipakadtu ku kaymu."
                            },
                            {
                                "text": "Pakadtuun ta kaw kanila ha supaya mabulat in atay nila iban bat supaya nila kaingatan in kasabunnalan iban ma\u012bg sila dayn ha kalawngan. Iban bat sila magad na sin kabayaan sin Tuhan iban ma\u012bg na sila dayn ha likusan sin pag'agi kanila sin Saytan Puntukan. L\u0101gi', bat supaya maampun na in manga dusa nila iban kabahagian na sila sin suku' sin manga tau suku' sin Tuhan bang sila magparachaya iban mangandul na k\u0101ku'.\u2019"
                            },
                            {
                                "text": "  \u201cNa, Ampun,\u201d laung hi Paul, \u201cnagkahagad aku sin k\u012bta' iban diyungug ku amu in piyanyata' k\u0101ku' hi \u012asa dayn ha surga'. Iyagad ku in daakan niya k\u0101ku'."
                            },
                            {
                                "text": "Hangkan nagnas\u012bhat aku sin subay in manga tau magtawbat na sin manga dusa nila. Subay nila harapun na in Tuhan iban subay nila hipakita' dayn ha manga hinang nila sin piyagtawbatan nila na tuud in manga dusa nila. Timagna' aku nagnas\u012bhat ha Damaskus. Pag'ubus ampa aku miyadtu pa Awrusalam iban liyatag ku piyagnas\u012bhatan in katilingkal hula' sin bangsa Israil sampay naabut ku in hula' sin manga tau bukun bangsa Yahudi."
                            },
                            {
                                "text": "Na, dayn ha sabab yan siyaggaw aku sin manga Yahudi ha sa'bu ku duun ha B\u0101y sin Tuhan, iban ambaya' nila aku patayun."
                            },
                            {
                                "text": "Daypara di' magbugtu' in tabang sin Tuhan k\u0101ku' sampay pa bihaun. Hangkan yari aku timitindug d\u012b bihaun mamayta' sin kiyasaksian ku pa kaniyu kat\u0101n sibu' tau baba' iban tau balkanan. In bayta' ku ini kaniyu sibu' da tuud iban sin biyayta' sin manga kanabihan iban hi Musa sin pasal maawn ha sus\u016bngun."
                            },
                            {
                                "text": "Laung nila, in Almasi subay lumabay kabinsanaan iban mapatay. Malayngkan, siya in muna mabuhi' magbalik dayn ha kamatay ha supaya mapamahalayak pa manga Yahudi iban manga tau bukun bangsa Yahudi in kasabunnalan sin siya in manglalappas ha manga m\u0101nusiya' dayn ha manga karusahan nila.\u201d"
                            },
                            {
                                "text": " Na, ha sa'bu hi Paul dimaraawa bih\u0101n, m\u012bchara hi Pistus matanug, laung niya, \u201cKiyakangug kaw yan, Paul! Nakalandu' in pangadji' mu hangkan kaw yan narupang!\u201d"
                            },
                            {
                                "text": " In sambung hi Paul, \u201cTuwan Gubnul, bukun aku kiyakangug. In bichara ku yan kasabunnalan."
                            },
                            {
                                "text": "Kah\u0101tihan sin Tuwan Sultan Agarippi bang unu in bichara ku ini. Hangkan makatawakkal aku mamichara kaniya sabab natatantu ku sin kiyaiingatan niya in manga kat\u0101n piyagbichara ku yan sabab in manga yan bukun naawn ha sipuk-sipuk."
                            },
                            {
                                "text": "Magkahagad ka kaw, Ampun, ha bayta' sin manga kanabihan? Tantu, kaingatan ku, magkahagad kaw!\u201d"
                            },
                            {
                                "text": " Laung hi Agarippi kan Paul, \u201cIn pangannal mu ma\u016bs-'\u016bs mu aku paagarun hinangun Almasihin?\u201d"
                            },
                            {
                                "text": " In sambung hi Paul, \u201cSibu' da ha masamut iban ha kalugayan, in piyapangayu' ku suhud pa Tuhan bang m\u0101n in ikaw iban sin kat\u0101n nakarungug sin bichara ku adlaw ini mabiya' da isab k\u0101ku' magad na magparachaya kan \u012asa, sagawa' bukun isab mapilisu biya' k\u0101ku' b\u012bbilangguan!\u201d"
                            },
                            {
                                "text": " Sakali timindug na in sultan, in gubnul, hi Birnika iban sin kat\u0101n duun ha paghuhukuman."
                            },
                            {
                                "text": "Pagguwa' nila, nagbichara sila, laung nila, \u201cWayruun narusa sin tau yaun amu in mapatut pamatayan atawa pangj\u012blan kaniya.\u201d"
                            },
                            {
                                "text": " Laung hi Sultan Agarippi kan Pistus, \u201cBang in tau yan wala' nangayu' dum\u0101 sin parakala' niya pa Sultan ha R\u016bm, makajari na siya puasun.\u201d "
                            }
                        ]
                    },
                    {
                        "verses": [
                            {
                                "text": "  Manjari pagga natantu na sin manga makapagbaya' sin subay na kami patulakun pa Italiya amu in hula' sin bangsa R\u016bm, magt\u016by nila na tiyukbal hi Paul iban sin kaibanan pilisu pa hambuuk kapitan pagng\u0101nan Juliyus. Siya in kapitan sin hangka-tumpuk sin manga sundalu amu in pagng\u0101nan Sundalu sin Sultan ha R\u016bm."
                            },
                            {
                                "text": "Na, dayn ha Aramittu simakat na kami pa hambuuk adjung amu in s\u016bng na tumulak pa manga d\u0101ira ha higad sin hula' Asiya. Miyagad k\u0101mu' hi Aristarkus, tau Makidun dayn ha Tisalunika. Na, timulak na kami."
                            },
                            {
                                "text": " Pag'adlaw hambuuk dimunggu' na kami pa Sidun. Marayaw in kasuddahan hi Juliyus kan Paul. Diy\u016blan niya hi Paul timibaw pa manga bagay niya ha supaya siya karihilan sin manga kagunahan niya."
                            },
                            {
                                "text": "Pag'ubus limanjal na kami sin tulak namu'. Simusul kami ha higad sin p\u016b' Kuprus sabab di' makasangsang in adjung ha kusug sin hangin."
                            },
                            {
                                "text": "Nakalabay kami dayn ha \u0101ngan sin hula' Silisiya iban Pampilya. Pag'ubus ampa kami dimatung pa d\u0101ira Mayra ha hula' Silisiya."
                            },
                            {
                                "text": "Pagdatung namu' mawn nakab\u0101k in kapitan hambuuk adjung dayn ha d\u0101ira Iskandal amu in tumulak pa Italiya. Na, piyasakat niya na kami pa taas adjung."
                            },
                            {
                                "text": " Bukun kami pilay adlaw ha taas adjung sabab malallay in d\u0101gan sin adjung. Landu' tuud kami kiyahunitan. Sakali simampay da kami isab pa d\u0101ira Kinidus. Na, pagga kami di' makasangsang sin hangin, simusul na kami ha higad sin p\u016b' Kiriti. Limabay kami dayn ha lawd ha tungud sin tandu' Salmuni."
                            },
                            {
                                "text": "Wala' kami limawak dayn ha higad daplakan. Landu' tuud kami kiyahunitan. Sakali dimatung na kami mawn pa hambuuk paglalawigan amu in pagtawagun Marayaw Paglawigan, amu in masuuk pa d\u0101ira Lasiya."
                            },
                            {
                                "text": " Na, liyugayan na ha d\u0101n in tulak namu' iban piligru na bang kami lumanjal sabab waktu panghangin na. Limabay na in pagpuasa. Hangkan biyaytaan sila hi Paul,"
                            },
                            {
                                "text": "laung niya, \u201cManga tuwan, ha k\u012bta' ku in tulak natu' ini mapiligru. Bukun sadja manga luwan iban adjung ini in magmula sagawa' sampay baran taniyu.\u201d"
                            },
                            {
                                "text": "Sagawa' wala' nagkahagad kan Paul in kapitan. Amu in kiyahagad niya in agi sin nakura' iban sin tagdapu sin adjung."
                            },
                            {
                                "text": "Na, pagga in kiyarungguan namu' bukun marayaw paglawigan ha waktu hangin makusug, na in kamatauran mabaya' lumanjal sin tulak sampay sila nakaabut pa Pinika. Duun sila lumawig magpalabay sin hangin makusug. In Pinika ini hambuuk paglalawigan ha p\u016b' Kiriti dapit pa barat-daya iban hilaga'."
                            },
                            {
                                "text": "  Sakali kim\u016b' in kusug sin hangin dayn ha s\u0101tan. Na, in pangannal sin manga tau hikalanjal nila na in napikil nila hinangun. Hangkan iyutung nila na in bahudji' ampa kami limayag simusul ha higad sin p\u016b' Kiriti."
                            },
                            {
                                "text": "Sakali bukun malugay kiyugdan kami sin hangin makusug dayn ha p\u016b', amu in pagtawagun hangin timul."
                            },
                            {
                                "text": "Na, kiyugdan sin hangin makusug in adjung. Na, pagga di' makasangsang sin hangin in d\u016bngan sin adjung, sa' na kami nagpaagad ha hangin."
                            },
                            {
                                "text": "Sakali nakatapuk kami dayn ha hangin paglabay namu' dayn ha s\u0101tan sin p\u016b'-p\u016b' Kauda. Pag'abut namu' mawn, hiyukutan namu' in sasakatan tiyutundan sin adjung, ampa iyutung pa taas sin adjung. Landu' kami kiyahunitan nag'utung."
                            },
                            {
                                "text": "Naubus m\u0101n nautung in sasakatan, giyampung nila in adjung sin lubid dakula' iban piyababa' nila in layag dakula' ampa sila nagpaagad ha hangin, sabab mabuga' sila mar\u0101 pa k\u016bd ha tampal pa \u0101ngan sin Libiya."
                            },
                            {
                                "text": "Na, pagga magsus\u016bng in kusug sin hunus, pag'adlaw hambuuk tiyagnaan nila piyaglaruk pa dagat in manga kaibanan luwan sin adjung."
                            },
                            {
                                "text": "Pag'adlaw hambuuk na isab piyaglaruk nila pa dagat in manga kapanyapan sin adjung."
                            },
                            {
                                "text": "Manjari nanigidlum in paghula'. Bukun pilay adlaw in suga iban manga bituun wala' namu' kiyakitaan, l\u0101gi' in hunus magsus\u016bng in kusug. Na, nalawa' na in huwat-huwat namu' sin makapuas kami dayn ha kamulahan."
                            },
                            {
                                "text": " Na, pagga malugay na sila wala' nakakaun, timindug na hi Paul mawn pa gi'tungan nila ampa namichara. Laung niya, \u201cManga tuwan, bang kamu dimungug sin bichara ku kaniyu sin subay kitaniyu di' tumulak dayn ha Kiriti, di' kitaniyu mabinsana' iban malugi' biya' ha ini."
                            },
                            {
                                "text": "Na, bihaun pangayuun ku junjung kaniyu, pahuguta niyu in lawm atay niyu, karna' wayruun magmula minsan hambuuk dayn kaniyu. Amura adjung in magkang\u012b'."
                            },
                            {
                                "text": "Sabab, k\u0101bii piyakari k\u0101ku' sin Tuhan, amu in piyupudji ku iban tagsuku' k\u0101ku', in hambuuk mal\u0101ikat niya."
                            },
                            {
                                "text": "Laung sin mal\u0101ikat k\u0101ku', \u2018Paul, ayaw kaw mabuga'! Di' da kaw maunu sabab giyanta' sin Tuhan kaymu in ikaw hukumun sin Sultan ha R\u016bm. L\u0101gi' dayn ha sabab sin dayaw sin Tuhan kaymu in kat\u0101n tau iban mu ha taas sin adjung di' maunu.\u2019"
                            },
                            {
                                "text": "Na, hangkan manga tuwan, pahuguta niyu in lawm atay niyu. Karna' mangandul aku pa Tuhan sin maagad tuud in kiyabayta' k\u0101ku' sin mal\u0101ikat."
                            },
                            {
                                "text": "Malayngkan, in adjung natu' ini hisanglad pa hambuuk p\u016b'.\u201d"
                            },
                            {
                                "text": " Sakali naabut m\u0101n in hangpu' tag'upat ay-r\u016bm, nar\u0101 na kami sin hangin makusug ha gi'tungan sin Lawd Adriya. Pag'abut tunga' d\u016bm in pangannal sin manga nagpaparagan sin adjung magsusuuk na kami pa higad ginlupaan."
                            },
                            {
                                "text": "Sakali tiyungkad nila in lawm sin dagat. Pagtungkad nila, awn kawhaan ngarupa in lawm sin dagat. Pagdagan sin adjung hangkaray', tiyungkad nila na isab nagbalik. Na, awn dakuman hangpu' taglima ngarupa in lawm sin dagat."
                            },
                            {
                                "text": "Na, miyuga' sila sin hisanglad in adjung pa kabatuhan. Hangkan hiyulug nila in upat s\u0101w dayn ha bulian ampa sila nangayu' duwaa bang m\u0101n maadlaw na."
                            },
                            {
                                "text": "Sakali nakapikil maguy in manga nagpaparagan sin adjung. Na, tiyuntun nila in sasakatan tundan sin adjung pa dagat. Bahasa maghulug sila s\u0101w ha d\u016bngan."
                            },
                            {
                                "text": "Sakali laung hi Paul ha kapitan iban ha manga sundalu, \u201cBang in manga tau nagpaparagan sin adjung yan di' dim\u012b, na wayruun huwat-huwatun niyu kabuhi'.\u201d"
                            },
                            {
                                "text": "Na, tiyastas sin manga sundalu in lubid sin tundanan ampa nila piyaanud."
                            },
                            {
                                "text": " Pagga masuuk na lapit adlaw, liyugus sila kat\u0101n hi Paul pakaunun. Laung hi Paul kanila, \u201cAwn na hangpu' tag'upat adlaw in lugay bukun tantu in pagkaun niyu, sabab hiyahanggaw kamu sin magmula kitaniyu."
                            },
                            {
                                "text": "Na, bihaun pangayuun ku kaniyu subay kamu kumaun ha supaya kumusug in baran niyu iban makatatas kamu. Ayaw kamu mahanggaw sabab di' da kamu maunu. Minsan hangka-sulag buhuk niyu di' da malawa'.\u201d"
                            },
                            {
                                "text": "Pag'ubus hi Paul nagbichara, kimawa' siya tinapay ampa siya nagsarang-sukul pa Tuhan. Ubus ampa niya s\u012bpak in tinapay kiyaun."
                            },
                            {
                                "text": "Na, pagkita' nila kan Paul, gimamgam in kasusahan nila. Nagkaun na sila kat\u0101n."
                            },
                            {
                                "text": "In taud namu' ha taas adjung awn duwanggatus kapituwan tag'unum tau."
                            },
                            {
                                "text": "Na, pag'ubus nila m\u0101n nagkaun, biyugit nila na in manga luwan kaibanan, amu in manga karut liyuluunan sin tirigu ha supaya gumaan in adjung."
                            },
                            {
                                "text": "  Manjari naabut mayan mahinaat, n\u0101kita' na sila p\u016b', sagawa' di' kaingatan sin manga nagpaparagan sin adjung bang p\u016b' unu. Pagkita' nila sin higad buhangin, napikil nila pakadtuun in adjung paragsaun."
                            },
                            {
                                "text": "Na, biyugtu' nila na in manga s\u0101w piyalu'dang pa dagat iban hiyubad nila in lubid ha bansan piyahaluy. Pag'ubus ampa nila s\u012bntak in layag ha supaya in adjung mar\u0101 sin hangin harap pa higad buhangin."
                            },
                            {
                                "text": "Sagawa' nakarusmug in adjung pa k\u016bd. Na, siyanglad na duun in adjung. In d\u016bngan sin adjung di' na makahibal, ampa in bulian nasipak kaagi sin alun makusug."
                            },
                            {
                                "text": " Sakali napikil sin manga sundalu patayun in manga pilisu ha supaya sila di' makapaguy lumanguy pa higad buhangin."
                            },
                            {
                                "text": "Sagawa' liy\u0101ng sila sin kapitan, sabab di' siya mabaya' magmula hi Paul. G\u0101m mayan iyuldinan sin kapitan in tau kat\u0101n, hisiyu-siyu in makalanguy, patugpaun na palanguyun pa higad buhangin."
                            },
                            {
                                "text": "Ampa in kaibanan piyakawa' na digpi' atawa unu-unu na kapanyapan dayn ha adjung in kapaglanguyan nila pa higad. Na, nakaabut kami kat\u0101n pa higad iban way naunu. "
                            }
                        ]
                    },
                    {
                        "verses": [
                            {
                                "text": "  Manjari nakasampay mayan kami pa higad buhangin, ampa namu' kiyaingatan in ng\u0101n sin p\u016b' yaun Malta."
                            },
                            {
                                "text": "Iyasip tuud kami marayaw sin manga tau purul duun. Nagbuhi' sila magt\u016by k\u0101yu sabab sin haggut iban timagna' na tim\u016b' in ulan. Ubus ampa kami tiyawag piyakawn."
                            },
                            {
                                "text": "Sakali in hi Paul duun nagdurungul sin manga kahuy nap\u016bt niya. Ha sa'bu niya nagdurungul, awn h\u0101s taga lassun in gimuwa' sabab sin pasu' sin k\u0101yu. Limibud in h\u0101s ha lima hi Paul."
                            },
                            {
                                "text": "K\u012bta' sin manga tau p\u016b' in h\u0101s timutuntun ha lima hi Paul. Laung nila pakaniya-pakaniya, \u201cTantu in tau yan m\u0101munu'. Minsan siya wala' nagmula ha dagat, bihaun maabut na in kadal niya mapatay.\u201d"
                            },
                            {
                                "text": "Sagawa' p\u012bgsik hi Paul in h\u0101s pa k\u0101yu iban wala' siya naunu."
                            },
                            {
                                "text": "Na, in pangannal sin manga tau humubag atawa mapatay hi Paul saruun-duun. Hangkan duun sila timagad kimita'. Pagga sila malugay na nagtagad duun iban wayruun da unu-unu mang\u012b' kimugdan kan Paul, napinda in pikilan nila pasal hi Paul. Laung nila, \u201cIn tau ini hambuuk tuhan-tuhan!\u201d"
                            },
                            {
                                "text": " Manjari masuuk pa lugal kiyasanglaran k\u0101mu' awn lupa' hi Publiyus, amu in nakura' ha p\u016b'. Kiyawa' niya kami iyayuput marayaw ha lawm sin t\u016b adlaw."
                            },
                            {
                                "text": "Sakali in ama' hi Publiyus n\u0101sakit, h\u012bhinglaw iban nag'iintaw'-intaw'. Na, miyawn hi Paul pa bilik niya, ampa niya kiyaputan in n\u0101sakit piyangayuan duwaa. Na, kiyaulian in n\u0101sakit."
                            },
                            {
                                "text": "Na, pagga napauli' hi Paul in ama' hi Publiyus, in tau kat\u0101n n\u0101sakit ha P\u016b' Malta miyawn kan Paul. Na, kiyaulian sila kat\u0101n."
                            },
                            {
                                "text": "Na, mataud ginisan d\u012bhil piyanghulmat k\u0101mu' sin manga tau p\u016b'. Iban naabut mayan in waktu sin tulak namu', piyalutuan nila kami sin manga kagunahan namu'."
                            },
                            {
                                "text": "  Manjari pagpuas sin t\u016b bulan lugay namu' duun ha P\u016b' Malta, timulak na kami simakat ha hambuuk adjung dayn ha d\u0101ira Iskandal, amu in timatagad duun ha p\u016b' nagpalabay sin hangin dakula'. In gandawari sin adjung siyakatan namu' iyuukkil sin lupa sin tuhan-tuhan nila kambal pagng\u0101nan Kastul iban Pulluk."
                            },
                            {
                                "text": "Sakali dimunggu' kami ha Sirakus iban dimuun kami t\u016b adlaw."
                            },
                            {
                                "text": "Na, dayn duun limanjal kami sin tulak namu' sampay kami dimatung pa d\u0101ira Rigiyum. Pag'adlaw hambuuk himuyup na in hangin dayn ha s\u0101tan. Hikaruwa mayan sin adlaw, dimatung na kami pa d\u0101ira Putuli'."
                            },
                            {
                                "text": "Na, duun piyaglanggal namu' in manga kataymanghuran namu' agad kan \u012asa. Hiyawiran nila kami dumuun kanila hangka-pitu. Na, pag'ubus ampa kami limanjal na pa R\u016bm."
                            },
                            {
                                "text": "Pagdungug sin manga taymanghud namu' agad kan \u012asa ha R\u016bm sin dimatung na kami, miy\u0101k sila mawn k\u0101mu' pa Tabu' Appiyus iban ha T\u016b Kadday. Pagkita' hi Paul kanila, magsarang-sukul siya pa Tuhan iban simannyang tuud in lawm atay niya."
                            },
                            {
                                "text": "  Pagdatung namu' pa R\u016bm, diy\u016blan hi Paul naghula' isa-isa niya ha b\u0101y didtu ha guwa' sin j\u012bl, sagawa' awn hambuuk sundalu nagjajaga kaniya."
                            },
                            {
                                "text": " Pag'ubus t\u016b adlaw piyapagp\u016bn hi Paul in manga nakura' Yahudi naghuhula' ha R\u016bm. Nakapagtipun mayan sila, laung hi Paul kanila, \u201cManga taymanghud, in aku ini siyaggaw sin manga pagkahi natu' Yahudi didtu ha Awrusalam ampa iyungsud pa lawm lima sin manga bangsa R\u016bm minsan da wayruun dusa ku kanila atawa nakalanggal sin sara' sin manga addat-mangaddat sin manga kamaasan natu'."
                            },
                            {
                                "text": "Pag'ubus nagsumariya k\u0101ku', in kabayaan sin manga tau R\u016bm puasun aku sabab wayruun dusa kiyabaakan nila k\u0101ku' amu in mapatut pamatayan k\u0101ku'."
                            },
                            {
                                "text": "Sagawa' pagga simagga' in manga Yahudi sin kabayaan sin manga R\u016bm hipapuas aku, na nalugus aku nangayu' magpahukum mari pa Sultan sin bangsa R\u016bm. Malayngkan, bukun aku naghinang biya' ha yan bat awn hituntut ku ha manga pagkahi ku Yahudi."
                            },
                            {
                                "text": "Na, hangkan dayn ha sabab yan piyakawa' ta kamu bat kitaniyu makapagbichara. Karna' in kasabunnalan niya, hangkan aku naj\u012bl kiyadinahan biya' ha ini sabab sin janji' amu in hiyuhuwat-huwat iban tiyatagaran sin bangsa taniyu Israil.\u201d"
                            },
                            {
                                "text": " Laung nila kan Paul, \u201cWala' kami nakatabuk sulat dayn ha hula' Yahudiya sin pasal mu. L\u0101gi' wayruun da isab tau pagkahi natu' Yahudi dayn didtu in miyari nagd\u0101 habal pasal mu atawa namayta' sin unu-unu mang\u012b' pasal mu."
                            },
                            {
                                "text": "Malayngkan, mabaya' kami dumungug sin pikilan mu, sabab kiyaingatan namu' sin hawnu-hawnu na mayan hula', mang\u012b' in bichara sin manga tau pasal sin hindu' amu in iyaagaran mu yan.\u201d"
                            },
                            {
                                "text": " Na, nagtugun sila adlaw magkita' magbalik iban hi Paul. Pag'abut sin adlaw tugun nila, n\u0101kawn na in manga tau mataud pa b\u0101y diyuruunan hi Paul. Na, dayn ha mahinaat sampay kiyar\u016bman, in hi Paul magpah\u0101ti kanila sin bayta' pasal sin pamarinta sin Tuhan. Iban tiyuyuan niya pakahagarun in manga tau pasal hi \u012asa. Siyabbut niya in manga bayta' kiyasulat hi Musa ha Kitab Tawrat iban ha Kitab sin manga kanabihan sin pasalan hi \u012asa."
                            },
                            {
                                "text": "Na, in kaibanan tau nagkahagad sin bayta' niya, sagawa' in kaibanan di' magkahagad."
                            },
                            {
                                "text": "Na, naglugat-liyugati na in manga tau. S\u016bng m\u0101n muwi' in manga tau, laung hi Paul kanila, \u201cBunnal tuud in bayta' sin R\u016b sin Tuhan amu in piyanaug niya mawn pa manga kamaasan niyu dayn kan Nabi Isayas!"
                            },
                            {
                                "text": "Amu agi, \u2018Kadtu kaw mamayta' ha manga tau ini, laung mu, \u201cDimurungug kamu, sagawa' di' kamu makah\u0101ti. Imaatud kamu, sagawa' di' kamu makakita'."
                            },
                            {
                                "text": "Hangkan sila biya' ha yan, sabab biya' sin giyagabunan in pikilan nila, iban hiyuhulat nila in taynga nila iban p\u012bpirung nila in mata nila. Karna' bang bukun sila biya' ha yan, tantu makakita' in mata nila, makarungug in taynga nila, makah\u0101ti in pamikil nila, iban harapun nila na aku,\u201d laung sin Tuhan, \u201campa ku sila ampunun na.\u201d \u2019 \u201d"
                            },
                            {
                                "text": " Na, mahuli dayn duun, laung hi Paul, \u201cNa, pah\u0101tihun ta kamu sin in bayta' sin Tuhan pasal kalappasan hipasampay na pa manga tau bukun bangsa Yahudi. Dungugun nila in bayta' yan!\u201d"
                            },
                            {
                                "text": " Pag'ubus hi Paul nagbichara ha ini nag'uwi' na in manga tau iban naglugat-liyugati tuud sila."
                            },
                            {
                                "text": " Na, awn duwa tahun hi Paul dimuun ha b\u0101y siyukayan niya. Iyasip niya in tau kat\u0101n magkawn kaniya."
                            },
                            {
                                "text": "Nagnas\u012bhat siya pasal sin pamarinta sin Tuhan iban nanghindu' siya pasal sin Panghu' \u012asa Almasi. Luhaya siya magbichara iban wayruun lim\u0101ng kaniya.  "
                            }
                        ]
                    }
                ]
            },
            {
                "names": [
                    "Romans"
                ],
                "usfm_id": "ROM",
                "abbreviation": "Rom",
                "chapters": [
                    {
                        "verses": [
                            {
                                "text": "  Sulat ini naug dayn k\u0101ku', hi Paul, hipasampay mawn kaniyu ha hula' R\u016bm. In aku ini hambuuk \u012bpun hi \u012asa Almasi iban nap\u012b' hambuuk kiyawakilan sin Tuhan magpamahalayak sin Bayta' Marayaw, naug dayn kaniya."
                            },
                            {
                                "text": "In Bayta' Marayaw ini, amuna in malugay na kiyajanji' sin Tuhan ha manga m\u0101nusiya'. Piyanaug niya in janji' ini pa manga nabi ampa nila siyulat biyutang ha lawm Kitab."
                            },
                            {
                                "text": "In Bayta' Marayaw ini pasal sin Anak Tuhan, hi \u012asa Almasi, amu in Panghu' natu'. Kaingatan ta in siya bunnal nagbaran m\u0101nusiya' sabab piyag'anak siya hambuuk panubu' hi Daud."
                            },
                            {
                                "text": "L\u0101gi' in siya mahasuchi sabab in siya Anak Tuhan. Dayn ha kusug sin kudarat sin Tuhan, in siya nabuhi' nagbalik dayn ha kamatay, amuna in nagpakita' sin in siya bunnal tuud Anak Tuhan."
                            },
                            {
                                "text": "Manjari bihaun, sabab sin lasa sin Tuhan, iban daakan niya k\u0101ku' naug dayn kan \u012asa, nahinang aku hambuuk wakil sin Tuhan. Diyaak niya aku magpamahalayak sin Bayta' Marayaw ha supaya mar\u0101 in manga tau kat\u0101n ginisan bangsa, magparachaya iban magkahagad ha Panghu' \u012asa Almasi, iban ha supaya in ng\u0101n hi \u012asa karihilan kalagguan."
                            },
                            {
                                "text": "Iban in kamu isab duun ha hula' R\u016bm, awn da lamud niyu, sabab nap\u012b' kamu sin Tuhan mahinang suku' hi \u012asa Almasi."
                            },
                            {
                                "text": " Na, hangkan yan aku nagsulat pa kaniyu kat\u0101n duun ha hula' R\u016bm. In kamu yan kalasahan sin Tuhan iban nap\u012b' niya kamu mahinang tau suku' niya.  Mura-murahan bang mayan kamu dihilan tulung-tabang iban kasannyangan kaagi sin Ama' natu' Tuhan iban sin Panghu' \u012asa Almasi."
                            },
                            {
                                "text": "  Muna-muna mabaya' ku hipaingat kaniyu sin magsarang-sukul tuud aku pa Tuhan pasal niyu. Sabab natanyag ha katilingkal dunya in pangandul niyu kan \u012asa Almasi. In pagsarang-sukul ku pa Tuhan tiyayma' niya pasal hi \u012asa Almasi."
                            },
                            {
                                "text": "In Tuhan amu in piyagtag'\u012bpunan ku, ihilas sin atay kaagi sin pagpamahalayak ku sin Bayta' Marayaw pasal sin Anak niya, amuna siya in saksi' sin in manga bichara ku bunnal. Kiyaiingatan sin Tuhan sin sakahaba' aku mangayu' duwaa, piyapangayuan ta sadja kamu duwaa pa marayaw."
                            },
                            {
                                "text": "Iban piyapangayu' ku pa Tuhan bang mayan dayn ha k\u016bg-baya' niya d\u016blan niya na aku mamisita mawn kaniyu, amu in malugay ku na kabayaan hinangun."
                            },
                            {
                                "text": " Mabaya' tuud aku dum\u0101 magkita' kaniyu, sabab mabaya' ku hihindu' kaniyu in tulung-tabang sin R\u016b sin Tuhan, amu in makatabang magpahugut sin \u012bman niyu ha Tuhan."
                            },
                            {
                                "text": "In h\u0101tihan niya hangkan aku mabaya' mawn kaniyu, ha supaya kitaniyu makapagtabang-tiyabangi. Lumasig in atay niyu bang niyu kakitaan in hugut sin \u012bman ku. Damikkiyan, lumasig da isab in atay ku bang ku kakitaan in hugut sin \u012bman niyu."
                            },
                            {
                                "text": " Manga taymanghud ku agad kan \u012asa, mabaya' ku tuud hipaingat kaniyu sin nakamataud na aku nagbanu-banu mamisita mawn kaniyu, sumagawa' awn nakaalal sin panaw ku. Mabaya' tuud aku mawn kaniyu magnas\u012bhat, ha supaya awn duun kaniyu mar\u0101 ku magparachaya kan \u012asa Almasi biya' da isab sin manga kaibanan tau bukun bangsa Yahudi, amu in nar\u0101 ku nagparachaya ha Almasi."
                            },
                            {
                                "text": "Karna' awn hinang kiyawajib k\u0101ku' magnas\u012bhat pa tau kat\u0101n minsan unu in bangsa, sibu' da tagapangadji' iban way."
                            },
                            {
                                "text": "Na, hangkan landu' tuud isab in baya' ku magnas\u012bhat sin Bayta' Marayaw pa kaniyu duun naghuhula' ha R\u016bm."
                            },
                            {
                                "text": " Manjari, di' ku hikasipug in Bayta' Marayaw, sabab dayn ha kusug sin kudarat sin Tuhan hisiyu-siyu in magparachaya ha Bayta' Marayaw malappas dayn ha dusa iban dayn ha kasiksaan tungbas niya. In Bayta' Marayaw ini piyamahalayak muna pa manga Yahudi, sumagawa' bihaun piyamahalayak na pa manga tau kat\u0101n."
                            },
                            {
                                "text": "In Bayta' Marayaw, amu in magpah\u0101ti bang biya' diin sin Tuhan itungun way dusa in m\u0101nusiya'. Subay in manga m\u0101nusiya' mangandul ha Tuhan. Wayruun d\u0101n dugaing pa kabuntulan ha pangita' sin Tuhan dayn ha tagna' sampay pa kahinapusan. Biya' na sin Parman kiyasulat ha lawm Kitab, amu agi, \u201cIn tau itungun sin Tuhan tau mabuntul, iban amu in makab\u0101k kabuhi' salama-lama, amuna in tau mahugut in pangandul nila pa Tuhan.\u201d"
                            },
                            {
                                "text": "  In Tuhan piyakita' niya na sin in siya marugal pasal sin kat\u0101n dusa nahinang sin manga tau iban pasal way buga' nila kaniya. Hangkan piyanaugan sila murka' dayn ha surga', sabab dayn ha pasal sin hinang nila mang\u012b', siyulak nila iban tiyabunan nila in hindu' kasabunnalan pasal Tuhan."
                            },
                            {
                                "text": "Siksaun sila sin Tuhan sabab minsan matampal na tuud kanila in kasabunnalan pasal sin Tuhan, amu in maabut sin pikilan sin tau, masi-masi da sila di' magkahagad, malayngkan Tuhan in nagbutang pangingat pa lawm pamikil iban atay sin manga m\u0101nusiya' sin pasal niya."
                            },
                            {
                                "text": "Bunnal sa yan, di' ta kakitaan in manga sipat sin Tuhan bang biya' diin. Di' ta kakitaan in kudarat niya amu in way katapusan, iban di' ta kakitaan in j\u0101t niya. Sumagawa' in manga yan matampal tuud dayn ha tagna' pa sin waktu kapapanjari sin Tuhan sin dunya, sabab in manga sipat sin Tuhan kakitaan sin manga m\u0101nusiya' dayn ha unu-unu kat\u0101n piyapanjari niya. Hangkan, wayruun hikadaawa nila sin di' nila kaingatan in Tuhan."
                            },
                            {
                                "text": " Marayaw in pangingat nila ha pasal sin Tuhan. Kaingatan nila sin subay nila siya lagguun sabab Tuhan siya. Sumagawa' wala' nila liyaggu' in Tuhan. Di' sila minsan magsukul kaniya. G\u0101m mayan in pamikil nila nahipu' sin unu-unu kat\u0101n karupangan. Biya' sin hantang ha lawm katigidluman in pamikil nila, hangkan di' nila kah\u0101tihan in kasabunnalan pasal sin Tuhan."
                            },
                            {
                                "text": "Laung nila in sila halul-akkal, sagawa' in kasabunnalan niya in sila dupang."
                            },
                            {
                                "text": "Sabab in pagsumbahun nila, bukun amu in asal Tuhan di' magkamatay saumul. Sagawa' in piyagsumba nila yan amuna in manga barhala' h\u012bnang piyasalupa biya' tau, amu in tau piyasalupahan nila ha barhala' magkamatay da. Iban piyagsumba nila da isab in manga biya' dagbus manuk-manuk, iban hayup, upat in siki, iban manga sattuwa magpananap ha lupa'."
                            },
                            {
                                "text": " Na, pagga in manga m\u0101nusiya' dupang, piyas\u0101ran sila sin Tuhan maghinang sin unu-unu kalumuan kabayaan nila. Maghinang sila sin makasipug, sin di' mapatut iban sin pagkahi nila."
                            },
                            {
                                "text": "Di' sila magkahagad sin kasabunnalan pasal sin Tuhan, sagawa' amu in kahagarun nila in bukun bunnal. In Tuhan, amuna in nagpapanjari sin unu-unu kat\u0101n, sagawa' bukun siya in siyumba nila. G\u0101m mayan in siyumba iban piyagtag'\u012bpunan nila, in manga piyapanjari sin Tuhan. In Tuhan subay amu in pudjihun nila kasaumulan. Amin."
                            },
                            {
                                "text": " Na, pagga biya' ha yan in hinang sin manga m\u0101nusiya', piyas\u0101ran na sila sin Tuhan magd\u016bl sin unu-unu hawa-napsu nila mang\u012b', amu in makasipug tuud. Minsan in manga babai limanggal na sin atulan asal kiyamaksud sin pagkababai nila. Naghinang sila sin di' mapatut iban sin pagkahi nila babai."
                            },
                            {
                                "text": "Damikkiyan da in manga usug, wayruun napsu nila ha manga babai, sagawa' nagtubud in napsu nila ha manga pagkahi nila usug. Naghinang sila sin makasipug iban sin pagkahi nila usug. Na, in tungbas niya piyagkananaman nila ha baran nila in hukuman biyutang kanila sin Tuhan, amu in tim\u016bp tuud ha dusa nila yan."
                            },
                            {
                                "text": " Na, pagga wala' hiyaatay sin manga tau in Tuhan, piyas\u0101ran na sila sin Tuhan magpikil sin unu-unu mang\u012b'. Hangkan makahinang na sila sin manga kang\u012ban, amu in bukun mapatut hinangun nila."
                            },
                            {
                                "text": "In pamikil iban atay nila hipu' sin ginisan kang\u012ban. In p\u012bpikil nila sadja amu in maghinang mang\u012b' iban maghawa-napsu. Mabunsi sadja sila iban nangangabughu' sadja sila ha pagkahi nila. Mabaya' sadja sila magk\u0101lu iban mamunu'. Mangakkal sadja sila ha pagkahi nila iban mang\u012b' sadja in pikilan nila tudju pa pagkahi nila. Magd\u0101-r\u0101 sadja sila bichara dayn ha hambuuk pa hambuuk."
                            },
                            {
                                "text": "In sila manglilimut ha pagkahi nila. Marugal sila ha Tuhan. Biyababa' nila in pagkahi nila. Mataas in pagd\u0101 nila sin baran nila iban maabbu sila. Landu' sila tuud mapanday magpikil himinang sin kang\u012ban. Di' sila magkahagad ha manga maas nila."
                            },
                            {
                                "text": "In sila manga tau dupang. Di' nila kah\u0101tihan in kasabunnalan pasal sin Tuhan. Di' nila pag'agarun in manga janji' nila, iban di' sila malasa iban maluuy ha pagkahi nila."
                            },
                            {
                                "text": "Asal mahantap in pangh\u0101ti nila sin sara' sin Tuhan, amu in laung na, hisiyu-siyu in tau huminang sin manga dusa nasabbut yan, t\u016bpun sila siksaun ha lawm sin narka'. Sagawa' masi-masi da sila himihinang sin biya' ha yan, iban k\u016bgan isab sila bang in kaibanan maghinang sin biya' ha yan. "
                            }
                        ]
                    },
                    {
                        "verses": [
                            {
                                "text": "  In kamu manga kabagayan ku, amu imiyan sin mang\u012b' in dusa sin manga tau, wayruun hikaraawa niyu. Di' kamu makaiyan sin wala' kamu nagdusa. Karna' bang kamu imiyan nagdusa in kaibanan tau iban subay sila binsanaun, na, biya' da sin baran niyu in bichara niyu, sabab in kamu baran niyu himihinang da isab sin manga kang\u012ban yan."
                            },
                            {
                                "text": "Kaingatan natu' sin mapatut in Tuhan maniksa' ha manga tau naghihinang sin manga kang\u012ban biya' ha yan."
                            },
                            {
                                "text": "In kamu yan manga kabagayan ku, in b\u012bbichara niyu kang\u012ban sin tau dugaing, amura isab in h\u012bhinang niyu. Na, ha pikil niyu makapuas baha' kamu dayn ha kasiksaan hitungbas sin Tuhan ha manga dusa niyu?"
                            },
                            {
                                "text": "Atawa sawkat na nakalandu' in ulung kaniyu sin Tuhan iban biya' siya di' magparuli sin manga dusa niyu, iban wala' niya kamu magt\u016by s\u012bksa', in pangannal niyu, wayruun da p\u016bs niyu mag'asip kaniya. Mayta', wala' niyu ka kiyah\u0101tihan sin hangkan nakalandu' in ulung sin Tuhan kaniyu, ha supaya mapapinda niya in lawm atay niyu magtawbat sin manga dusa nahinang niyu?"
                            },
                            {
                                "text": " Sumagawa' matugas in manga pangatayan niyu. Di' kamu magtawbat sin dusa niyu. Na, hangkan kamu na in dumihil kasiksaan ha baran niyu. Karna', pasal sin tugas sin \u016b niyu, kumalap na in kasiksaan niyu bang dumatung na in waktu panaugun sin Tuhan in murka' niya ha manga tau baldusa iban sin paghukum niya mabuntul ha manga m\u0101nusiya'."
                            },
                            {
                                "text": "Karna' tungbasan sin Tuhan in tau kat\u0101n pakaniya-pakaniya sin unu in mat\u016bp ha nahinang niya."
                            },
                            {
                                "text": "Awn manga tau kaibanan taptap sila naghihinang marayaw sabab in iyaangut nila karihilan sila sin Tuhan sin salaggu'-laggu' karayawan, iban lagguun sila sin Tuhan ha adlaw mahuli. Iban iyaangut nila da isab in karihilan sila sin kabuhi' wayruun kahinapusan niya. In sila ini dihilan sin Tuhan sin kabuhi' salama-lama didtu ha surga'."
                            },
                            {
                                "text": "Ampa in kaibanan tau, in p\u012bpikil nila sadja amu in baran nila. Siyulak nila in hindu' kasabunnalan pasal sin Tuhan, sagawa' in iyaagad nila in unu-unu kat\u0101n kang\u012ban. Na, in sila ini tantu pagmurkaan sin Tuhan."
                            },
                            {
                                "text": "Awn kasiksaan iban kabinsanaan sin tau kat\u0101n amu in naghihinang sin mang\u012b', bukun sadja manga tau bukun Yahudi, sumagawa' labi awla in manga Yahudi."
                            },
                            {
                                "text": "Sagawa' in manga tau kat\u0101n naghihinang marayaw, dihilan sila sin Tuhan karayawan, lagguun sila iban pasannyangun in lawm atay nila. Bukun sadja manga dugaing in dihilan karayawan, sumagawa' labi awla in manga Yahudi."
                            },
                            {
                                "text": "Karna' in Tuhan di' magp\u012b' tau."
                            },
                            {
                                "text": " In manga tau bukun bangsa Yahudi, di' nila kaingatan in sara' sin Tuhan siyulat hi Musa. Bang sila makarusa, siksaun da isab sila sin Tuhan ha narka'. Siksaun sila bukun pasal wala' sila nagkahagad sin sara' sin Tuhan, (sagawa' pasal asal nila na kaingatan ha lawm atay nila in hinang mang\u012b' iban marayaw). Ampa in manga bangsa Yahudi kiyaiingatan nila in sara' sin Tuhan. Na, hangkan bang sila di' magkahagad ha Tuhan siksaun niya sila biya' sin kiyabayta' ha lawm sara' niya."
                            },
                            {
                                "text": "Karna' in tau ampunun sin Tuhan iban itungun niya mabuntul biya' sin wala' nakarusa, bukun amu in tau dumungug sadja sin sara' niya, sagawa' amu in magkahagad sin kat\u0101n daakan sin sara' niya."
                            },
                            {
                                "text": "In manga tau bukun bangsa Yahudi, wala' nakaingat sin sara' sin Tuhan piyanaug dayn kan Musa. Sagawa' masuhul magkaagad nila in daakan sin sara', sabab asal nila kaingatan ha lawm atay nila bang unu in manga hinang marayaw. Hangkan maiyan ta sin awn sara' duun kanila, minsan sila wala' kiyapanaugan sin sara' sin Tuhan."
                            },
                            {
                                "text": "Na, dayn ha hinang nila kakitaan taniyu sin iyukkil sin Tuhan ha lawm atay nila in sara' niya, amu in bakas piyanaug niya dayn kan Musa. Bunnal tuud ini sabab kiyaiingatan nila ha lawm pamikil nila bang marayaw in hinang nila atawa mang\u012b'. Bang mang\u012b' in hinang nila, sumigpit in pikilan nila. Bang isab marayaw in hinang nila sumannyang in pikilan nila."
                            },
                            {
                                "text": "Na, di' yan kalupahan sin Tuhan ha adlaw mahuli, karna' in Bayta' Marayaw piyamamahalayak ku, namayta' sin ha adlaw mahuli, daakun na sin Tuhan hi \u012asa Almasi humukum ha manga m\u0101nusiya' kat\u0101n. Hukumun niya in unu-unu tiyatapuk sin manga tau ha lawm atay nila."
                            },
                            {
                                "text": "  Na, in manga kamu isab hisiyu-siyu kamu nagbantug sin Yahudi kamu, in pangannal niyu kiyasulutan na in Tuhan kaniyu sabab kamu na in kiyapanaugan niya sin sara' niya. Nag'abbu na kamu sin kamu da tuud in makaingat pasal sin Tuhan."
                            },
                            {
                                "text": "Kaingatan niyu bang unu in kabayaan sin Tuhan hipahinang kaniyu, iban kaingatan niyu hinangun bang unu in mabuntul, sabab kiyahindu' yan kaniyu sin sara' sin Tuhan."
                            },
                            {
                                "text": "In pangannal niyu, in kamu yan amuna in makar\u0101 pa karayawan ha manga tau ha lawm kaawaman, amu in biya' sapantun buta di' makakita' sin kasabunnalan. Iban in pangannal niyu, kamu na in biya' sapantun ilaw dumihil kasawahan sin d\u0101n tudju pa Tuhan ha manga tau ha lawm katigidluman."
                            },
                            {
                                "text": "Iban in pangannal niyu, kamu na in manghindu' ha manga tau awam pasal sin kah\u0101lan tudju pa Tuhan, iban kamu in manghindu' ha manga tau amu in biya' sapantun bata'-bata' kulang pa tuud in pangh\u0101ti. Iban hangkan bih\u0101dtu in pangannal niyu, sabab kamu in kiyapanaugan sin sara' amu in sara' magpah\u0101ti sin kat\u0101n ingat kasabunnalan."
                            },
                            {
                                "text": "Maingat kamu manghindu' ha kaibanan niyu, sagawa' di' kamu maingat manghindu' ha baran niyu. Hinduan niyu sila di' papatakawun, sagawa' in manga kamu yan panakaw."
                            },
                            {
                                "text": "Hinduan niyu sila sin subay di' magjina, sagawa' in kamu yan nagjina da isab. L\u0101gi' satru' niyu tuud in manga barhala' siyusumba sin manga tau, sagawa' matawakkal kamu sum\u016bd manakaw pa lawm b\u0101y pagsusumbahan sin manga barhala'."
                            },
                            {
                                "text": "Mag'abbu kamu sin in kamu kiyapanaugan sara' sin Tuhan, sagawa' liyalanggal niyu da in sara' niya. In hinang niyu yan biya' niyu da piyasipug in Tuhan."
                            },
                            {
                                "text": "Karna' in pasal ini kiyasulat ha lawm Kitab, amu agi, \u201cDayn ha pasal sin manga kas\u0101an nahinang sin manga kamu Yahudi, in manga tau bukun Yahudi, nakapamung na mang\u012b' pasal sin Tuhan.\u201d"
                            },
                            {
                                "text": " Na, kiyawajiban k\u0101tu'niyu manga Yahudi magpaislam, amu in tanda' sin in kitaniyu nap\u012b' suku' sin Tuhan. Bang kitaniyu magkahagad sin sara' sin Tuhan, na, awn harga' sin pagpaislam natu'. Sagawa' bang kitaniyu di' da magkahagad sin sara' niya, marayaw pa kitaniyu wala' na nagpaislam."
                            },
                            {
                                "text": "Na, bang in tau bukun Yahudi, amu in wala' naislam, magkahagad sin sara' sin Tuhan, in siya yan itungun sin Tuhan biya' da sin naislam."
                            },
                            {
                                "text": "In kamu manga Yahudi, minsan kamu naislam iban kiyapanaugan sin sara' sin Tuhan, amu in kiyasulat ha lawm Kitab niya, liyanggal niyu da in sara'. Sagawa' in manga bukun Yahudi, minsan sila wala' naislam, iyaagad nila in sara'. Na, amuna yan in sabab hangkan timampal in dusa sin kamu manga Yahudi."
                            },
                            {
                                "text": " Bukun in h\u0101ti niya sawkat na in hambuuk tau Yahudi iban naislam, in siya bunnal na suku' sin Tuhan, sabab in limpa' sin pag'islam amuna in tanda' pangil\u0101han ha manga Yahudi. Sagawa' bukun biya' ha yan in pangil\u0101han sin Tuhan ha manga tau suku' niya. Bang ha pangatud sin Tuhan di' niya itungun in hambuuk tau Yahudi iban suku' niya sawkat na in tau yan naislam."
                            },
                            {
                                "text": "Sagawa' in tau bunnal tuud suku' sin Tuhan, amu in tau napinda in lawm atay niya kaagi sin R\u016b sin Tuhan, bukun kaagi sin sara' piyanaug dayn kan Musa. In tau yan minsan di' lagguun sin pagkahi niya, lagguun siya sin Tuhan."
                            }
                        ]
                    },
                    {
                        "verses": [
                            {
                                "text": "Na, pagga biya' ha yan in kah\u0101lan niya, maray' makaiyan kamu wayruun da harga' sin pagka-Yahudi sin hambuuk tau iban sin pagpaislam niya."
                            },
                            {
                                "text": "Sagawa' in bunnal niya, awn tuud yan harga' niya. Sabab muna-muna tuud, kiyabugsu' sin Tuhan in Parman niya pa manga Yahudi."
                            },
                            {
                                "text": " Na, maray' makaiyan isab kamu sin in manga kaibanan Yahudi di' magkahagad sin Parman sin Tuhan, malayngkan bukun in h\u0101ti niya bat di' na agarun sin Tuhan in kiyajanji' niya kanila. Sabab in Tuhan di' magpamaluba sin janji' niya."
                            },
                            {
                                "text": "Tantu di' tuud maghinang in Tuhan sin biya' ha yan. Karna' minsan in m\u0101nusiya' kat\u0101n magputing, in Tuhan tantu di' magputing. Sabab biya' na sin kiyasulat ha lawm Kitab, amu agi, \u201c\u016a Tuhan ku, in kat\u0101n kiyabayta' mu bunnal. Hangkan kaingatan in ikaw tantu mabuntul. Bang awn mangl\u0101g dusa kaymu, dumaug sadja kaw maghukum, sabab wayruun dusa nahinang mu.\u201d"
                            },
                            {
                                "text": " Na, maray' awn tau makaiyan, laung nila, bang sila huminang sin mang\u012b' awn karayawan nila, sabab dayn ha hinang nila mang\u012b', kakitaan sin manga tau in karayawan sin Tuhan. Pagga laung nila, dayn ha hinang nila mang\u012b', tumampal in kabuntulan sin Tuhan, na bukun patut, laung nila, siksaun sila sin Tuhan pasal sin mang\u012b' nahinang nila. Na, in bichara biya' ha yan, bichara sin tau kaibanan, bukun bichara ku."
                            },
                            {
                                "text": "Sabab tantu di' tuud huminang in Tuhan sin biya' ha yan. Karna' bang kitaniyu magdusa ampa kitaniyu di' siksaun sin Tuhan, in h\u0101ti niya bukun in Tuhan mabuntul. Na, bang siya bukun mabuntul, di' siya makajari manghukum ha manga m\u0101nusiya' kat\u0101n."
                            },
                            {
                                "text": " Maray' awn tau makaiyan, laung nila, minsan sila magputing, dayn ha sabab sin pagputing nila tumampal in kabuntulan sin Tuhan, ampa siya pudjihun sin tau mataud. Hangkan, laung nila, di' makajari bang sila butangan sin Tuhan hukuman dusa."
                            },
                            {
                                "text": "Na, bang biya' ha yan in daawa nila, in h\u0101ti niya subay kitaniyu maghinang sin mang\u012b' ha supaya in Tuhan mapudji. Laung sin kaibanan tau nanglimut k\u0101ku', amu agi, amu kunu' yan in h\u012bndu' ku ha manga tau. Sagawa' bukun tuud yan bunnal. In manga nagbichara biya' ha yan, patut tuud siksaun sin Tuhan."
                            },
                            {
                                "text": "  Na, pagga in bichara yan bukun bunnal, ha pikil niyu ha pangatud sin Tuhan, in manga kitaniyu Yahudi marayaw dayn ha manga tau bukun bangsa Yahudi? Tantu bukun. Sabab bakas ku na kiyabayta' kaniyu in kat\u0101n m\u0101nusiya', sibu' da Yahudi iban bukun, asal magdusa sadja."
                            },
                            {
                                "text": "Biya' na sin kiyasulat ha lawm Kitab, amu agi, \u201cWayruun minsan hambuuk tau in mabuntul tuud ha pangatud sin Tuhan,"
                            },
                            {
                                "text": "iban wayruun tau in makah\u0101ti sin pasal niya. Wayruun tau in magt\u016byu' tuud umingat sin kabayaan sin Tuhan."
                            },
                            {
                                "text": "In kat\u0101n tau nanaykud dayn ha Tuhan, iban di' na sila hikapagguna sin Tuhan ha maksud niya. Wayruun na minsan hambuuk in himinang sin marayaw.\u201d"
                            },
                            {
                                "text": "\u201cIn manga bichara nila mangakkal iban makamula. Biya' yan sapantun sin bahu' sin kubul wayruun tabun niya, mang\u012b' hamutun. Akkalan nila sadja in pagkahi nila. In manga bichara nila tipu mabisa-bisa dakuman biya' sin bisa sin h\u0101s mangutkut.\u201d"
                            },
                            {
                                "text": "\u201cSabab sin sakit atay nila, suknaan nila sadja in pagkahi nila.\u201d"
                            },
                            {
                                "text": "\u201cDi' sila katiyu'-tiyuan, magt\u016by sila mamunu'."
                            },
                            {
                                "text": "Pakain-pakain sila nagdar\u0101 sadja sila kahinaan iban kabinsanaan."
                            },
                            {
                                "text": "Di' sila maingat sin d\u0101n hikapagsulut nila iban sin kaibanan.\u201d"
                            },
                            {
                                "text": "\u201cDi' sila maingat magmabuga' pa Tuhan.\u201d"
                            },
                            {
                                "text": " Na, in manga kat\u0101n kabtangan nasabbut ku yan kiyasulat ha lawm Kitab sara' sin Tuhan. Kiyaiingatan natu' sin in sara' sin Tuhan kiyasuku' ha manga Yahudi, amu in subay magad sin sara'. Na, hangkan kaingatan natu' da isab sin wayruun na tau makadaawa sin wala' siya nagdusa pa Tuhan, iban in kat\u0101n m\u0101nusiya' magkahagad na sin patut sila siksaun sin Tuhan."
                            },
                            {
                                "text": "Karna' ha pangatud sin Tuhan wayruun tau in maitung tau mabuntul kaagi sin pag'agad niya sin sara', sabab in kasabunnalan niya, dayn ha sara' sin Tuhan kaingatan natu' sin in kitaniyu kat\u0101n m\u0101nusiya', baldusa."
                            },
                            {
                                "text": "  Sagawa' bihaun piyaingat na sin Tuhan bang biya' diin in tau muntul ha pangatud niya. In yan bukun kaagi sin pag'agad sin sara' niya. In h\u0101l ini kiyabutang ha lawm Kitab Parman sin Tuhan, siyulat sin manga kanabihan sin masa nakauna yadtu."
                            },
                            {
                                "text": "Bihaun ampunun iban itungun na sin Tuhan tau mabuntul, biya' sin wala' nakarusa, in hisiyu-siyu magparachaya iban mangandul kan \u012asa Almasi. Hinangun ini sin Tuhan ha tau kat\u0101n sasuku' sin magparachaya ha Almasi, minsan unu in bangsa. Di' in Tuhan magp\u012b'."
                            },
                            {
                                "text": "Karna' in m\u0101nusiya' kat\u0101n nagdusa iban malawak dayn ha Tuhan pasal in manga hinang nila wala' nakasulut sin kabayaan sin Tuhan."
                            },
                            {
                                "text": "Sagawa' dayn ha sabab sin kasi-lasa sin Tuhan k\u0101tu'niyu, amu in kasi-lasa wayruun tungud niya, ampunun iban itungun kitaniyu sin Tuhan mabuntul, biya' sin wala' nakarusa, dayn ha sabab sin pangandul natu' kan \u012asa Almasi, amu in namuas k\u0101tu'niyu dayn ha manga dusa natu'."
                            },
                            {
                                "text": "Piyalahil sin Tuhan hi \u012asa Almasi mari pa dunya, ha supaya niya hikalilla' in dugu'-nyawa niya ha sabab-karna' sin m\u0101nusiya'. Dayn ha sabab sin dugu' niya naasag, in sasuku' sin m\u0101nusiya' magparachaya kaniya, ampunun sin Tuhan dayn ha dusa nila. H\u012bnang ini sin Tuhan ha supaya niya mapakita' sin in siya mabuntul. In tagna' biya' hantang di' magparuli in Tuhan sin manga dusa sin m\u0101nusiya' sabab sin ulung niya kanila."
                            },
                            {
                                "text": "Sumagawa' bihaun ha waktu ini, piyakita' na sin Tuhan sin subay butangan kasiksaan in hisiyu-siyu tau magdusa. Hangkan biyutangan niya kasiksaan hi \u012asa Almasi, amu in nangaku sin dusa sin m\u0101nusiya' kat\u0101n. Dayn ha sabab yan napakita' sin Tuhan sin in siya mabuntul iban ampunun iban itungun niya mabuntul biya' sin wala' nakarusa in hisiyu-siyu tau magparachaya ha Almasi."
                            },
                            {
                                "text": " Na, pagga biya' ha yan in kah\u0101lan niya unu pa in hikapag'abbu taniyu? Tantu wayruun. Na mayta' baha' kitaniyu di' makapag'abbu sin hinang ta marayaw? Sabab iyampun iban \u012btung kitaniyu sin Tuhan mabuntul, biya' sin wala' nakarusa, bukun pasal iyagad natu' in manga hinang marayaw kiyabutang ha lawm sara' sin Tuhan, sagawa' pasal sin pagparachaya natu' kan \u012asa Almasi."
                            },
                            {
                                "text": "Dayn ha sabab yan magkahagad na tuud kami sin in tau ampunun iban itungun sin Tuhan mabuntul, biya' sin wala' nakarusa, bukun dayn ha sabab iyagad niya in sara' sin Tuhan, sagawa' pasal sin pangandul niya ha Almasi. Wayruun sabab dugaing."
                            },
                            {
                                "text": "Atawa ha pangannal niyu isab in Tuhan, Tuhan sadja sin manga bangsa Yahudi? Na, bukun yan bunnal, sabab in Tuhan natu', Tuhan da isab sin manga tau bukun bangsa Yahudi."
                            },
                            {
                                "text": "Pagga hambuuk da in Tuhan sin m\u0101nusiya' kat\u0101n, in tau sibu' da Yahudi iban bukun, ampunun iban itungun sin Tuhan mabuntul, biya' sin wala' nakarusa, bang siya magparachaya iban mangandul ha Almasi."
                            },
                            {
                                "text": "Malayngkan, bukun in h\u0101tihan niya yan, sawkat na kitaniyu magparachaya iban mangandul ha Almasi, wayruun na p\u016bs sin sara' sin Tuhan k\u0101tu'niyu. Bukun tuud biya' ha yan. G\u0101m mayan kabawgbugan natu' na tuud in sara' sin Tuhan."
                            }
                        ]
                    },
                    {
                        "verses": [
                            {
                                "text": "  Na, bihaun sabbutun ku isab kaniyu in pasal sin pagpangandul ha Tuhan hi Ibrahim, amu in nanubu' k\u0101tu'niyu manga Yahudi."
                            },
                            {
                                "text": "Bang sawpama hi Ibrahim iyampun iban \u012btung sin Tuhan tau mabuntul biya' sin wala' nakarusa pasal sin manga hinang niya marayaw, na, awn hikapag'abbu niya. Sumagawa' wayruun hikapag'abbu niya ha pangita' sin Tuhan, sabab wala' siya iyampun sin Tuhan pasal sin manga hinang niya marayaw."
                            },
                            {
                                "text": "Karna' kiyasulat ha lawm Kitab, amu agi, \u201cIn hi Ibrahim nagparachaya ha janji' kaniya sin Tuhan, iban dayn ha sabab sin pagparachaya niya, iyampun iban \u012btung siya sin Tuhan tau mabuntul biya' sin wala' nakarusa.\u201d"
                            },
                            {
                                "text": " Na, hidalil natu' isab ini pa hambuuk tau naghihinang. In gadji amu in hirihil ha tau naghihinang, di' maiyan d\u012bhil sasalamatan kaniya, ha way tungud, sabab in yan piyaghulas-sangsaan niya."
                            },
                            {
                                "text": "Na biya' da isab h\u0101dtu bang ha Tuhan, sabab in tau itungun sin Tuhan mabuntul biya' sin wala' nakarusa, amu in biya' sapantun dihilan sasalamatan, amuna in tau mangandul kaniya. Iban hangkan bih\u0101dtu bukun pasal sin hinang niya marayaw amu in biya' sapantun hulas-sangsa' niya, sumagawa' pasal sin pangandul niya ha Tuhan, amu in Tuhan maingat mag'ampun ha manga baldusa."
                            },
                            {
                                "text": "Amu yan in maana sin bichara hi Daud ha kabichara niya pasal sin kakuyagan sin tau iyampun sin Tuhan iban \u012btung tau mabuntul, biya' sin wala' nakarusa, bukun pasal sin hinang niya marayaw, sagawa' pasal sin pangandul niya ha Tuhan."
                            },
                            {
                                "text": "Laung niya, \u201cLandu' makuyag in tau bang siya ampunun sin Tuhan dayn ha manga hinang niya langgal sara', iban bang in kat\u0101n hinang niya mang\u012b' lupahun na sin Tuhan."
                            },
                            {
                                "text": "Landu' tuud makuyag in tau bang di' na bistahun sin Tuhan in manga dusa niya.\u201d"
                            },
                            {
                                "text": " Na, in kakuyagan baha' piyagbichara hi Daud kiyatungud sadja ha manga bangsa Yahudi amu in naislam? Tantu bukun. In kakuyagan yan kiyatungud da isab ha manga bangsa wala' naislam. Karna' biya' na sin kiyasulat ha lawm Kitab, amu in nasabbut ku hayn-duun, amu agi, \u201cIn hi Ibrahim nagparachaya ha janji' kaniya sin Tuhan, iban dayn ha sabab sin pagparachaya niya, iyampun iban \u012btung siya sin Tuhan tau mabuntul biya' sin wala' nakarusa.\u201d"
                            },
                            {
                                "text": "Na ka'nu baha' hi Ibrahim iyampun iban \u012btung sin Tuhan tau mabuntul biya' sin wala' nakarusa? In yan naawn ha wala' pa naislam hi Ibrahim."
                            },
                            {
                                "text": "Subay na pag'ubus sin pagparachaya hi Ibrahim ha janji' sin Tuhan kaniya, ampa siya naislam. Karna' in pag'islam, amuna in tanda' sin tantu na tuud iyampun iban \u012btung na sin Tuhan tau mabuntul, biya' sin wala' nakarusa, hi Ibrahim pasal sin pangandul niya ha Tuhan ha wala' pa siya naislam. Hangkan, hi Ibrahim amuna in nahinang ama' sin sasuku' sin manga tau magparachaya ha Tuhan, iban amu in iyampun iban \u012btung sin Tuhan mabuntul, biya' sin wala' nakarusa, minsan sila wala' naislam."
                            },
                            {
                                "text": "Damikkiyan, siya da isab in ama' sin sasuku' sin manga tau bakas na naislam, bukun sadja isab pasal naislam sila, sagawa' pasal nangandul tuud sila ha Tuhan biya' sin pagpangandul ha Tuhan hi Ibrahim ha waktu wala' pa siya naislam. "
                            },
                            {
                                "text": "  Sin masa nakauna yadtu jimanji' in Tuhan kan Ibrahim sin hipusaka' niya in liyukupan dunya kaniya sampay na pa kat\u0101n panubu' niya. Jimanji' in Tuhan kan Ibrahim, bukun sabab iyagad hi Ibrahim in sara' niya, sagawa' pasal nagparachaya siya ha Tuhan, iban pasal iyampun iban \u012btung siya sin Tuhan tau mabuntul, biya' sin wala' nakarusa."
                            },
                            {
                                "text": "Karna' bang sawpama in janji' sin Tuhan kiyatungud sadja ha manga miyamagad sin sara' sin Tuhan, na, in h\u0101ti niya wayruun da p\u016bs sin pangandul natu' ha Tuhan iban wayruun da isab p\u016bs sin janji' sin Tuhan."
                            },
                            {
                                "text": "In sara' amuna in makarihil palsababan pagmurkaan sin Tuhan in manga m\u0101nusiya', sabab di' maagad sin tau in sara'. Sagawa' wayruun tau makalanggal sin sara' bang wayruun sara' langgalun."
                            },
                            {
                                "text": " Jiyanjian sin Tuhan hi Ibrahim sabab sin pangandul niya kaniya. Hangkan h\u012bnang sin Tuhan in biya' ha yan dayn ha sabab sin kasi-lasa niya, ha supaya niya mapakita' in kabuntulan sin janji' niya ha manga panubu' hi Ibrahim kat\u0101n. In janji' niya kiyatungud, bukun sadja ha manga tau ha lawm sin likusan sin sara', sagawa' kiyatungud da isab ha manga sasuku' sin magparachaya biya' kan Ibrahim. Karna' hi Ibrahim amuna in biya' ama' sin kitaniyu kat\u0101n nangangandul ha Tuhan, sibu' da bangsa Yahudi iban bukun."
                            },
                            {
                                "text": "Biya' na sin kiyasulat ha lawm Kitab, amu agi, \u201cIn ikaw nap\u012b' ku mahinang ama' sin manga kabangsa-bangsahan.\u201d Amu yan in Parman sin Tuhan kan Ibrahim. Tantu tuud magmakbul in janji' ini sabab Tuhan in jimanji' kan Ibrahim. Iban nagparachaya hi Ibrahim ha janji' niya, sabab siya in Tuhan amu in makapabuhi' magbalik ha patay, iban in unu-unu kat\u0101n kiyaparman niya minsan wala' pa naawn biya' da yan sin naawn na, sabab tantu magmakbul sadja in kat\u0101n kiyaparman niya."
                            },
                            {
                                "text": " Nagparachaya hi Ibrahim ha janji' sin Tuhan kaniya, iban minsan biya' hantang wayruun na mahuwat niya, giyuguun niya sin magmakbul da in janji' sin Tuhan kaniya. Hangkan ha kahinapusan nagmakbul da in janji' kaniya sin Tuhan, iban \u201cnahinang da siya ama' sin kabangsa-bangsahan.\u201d Naagad in kiyasulat ha lawm Kitab, amu agi, \u201cIn taud sin panubu' mu biya' sin taud sin manga bituun ha langit.\u201d"
                            },
                            {
                                "text": "Hi Ibrahim masuuk na hanggatus tahun in umul niya ha waktu kiyajanji' yan kaniya sin Tuhan. Kiyaiingatan niya in siya maas na iban mahunit na siya makab\u0101k pa anak. Iban in asawa niya isab hi Sahara di' makaanak. Sagawa' minsan bih\u0101dtu wala' tuud kim\u016b' in pangandul niya ha Tuhan."
                            },
                            {
                                "text": "Wala' tuud nalawa' in pangandul niya ha Tuhan. Iban wala' siya naghawal-hawal sin janji' sin Tuhan kaniya, sagawa' g\u0101m mayan kimusug in pangandul niya iban piyudji niya in Tuhan."
                            },
                            {
                                "text": "Natatantu niya tuud sin makbulun da sin Tuhan kaagi sin kusug niya in janji' niya kaniya."
                            },
                            {
                                "text": "Hangkan na, dayn ha sabab sin pangandul hi Ibrahim ha Tuhan, \u201ciyampun iban \u012btung siya sin Tuhan tau mabuntul biya' sin wala' nakarusa.\u201d"
                            },
                            {
                                "text": "In lapal kabtangan kiyasulat ha lawm Kitab amu agi, \u201ciyampun iban \u012btung siya sin Tuhan tau mabuntul biya' sin wala' nakarusa,\u201d bukun sadja isab kiyatungud kan Ibrahim."
                            },
                            {
                                "text": "Sagawa' kiyatungud da isab k\u0101tu'niyu. Sabab in kitaniyu kat\u0101n hisiyu-siyu in magparachaya ha Tuhan ampunun iban itungun sin Tuhan mabuntul, biya' wala' nakarusa. Siya in Tuhan nagbuhi' nagbalik dayn ha kamatay ha Panghu' natu' \u012asa Almasi."
                            },
                            {
                                "text": "In hi \u012asa iyungsud sin Tuhan pa kamatay sabab-karna' sin dusa natu', iban biyuhi' siya nagbalik sin Tuhan, ha supaya kitaniyu ampunun iban itungun sin Tuhan mabuntul biya' sin wala' nakarusa. "
                            }
                        ]
                    },
                    {
                        "verses": [
                            {
                                "text": "  Manjari bihaun, pagga kitaniyu mangandul na ha Almasi, iyampun iban \u012btung na kitaniyu sin Tuhan mabuntul, biya' sin wala' nakarusa. Iban dayn ha sabab sin nahinang sin Panghu' natu' \u012asa Almasi, naawn na in pagsulut taniyu iban sin Tuhan."
                            },
                            {
                                "text": "Iban dayn ha sabab sin pangandul natu' kan Panghu' \u012asa, diy\u0101 niya kitaniyu simuuk pa Tuhan, amu in kah\u0101lan natu' sampay bihaun, ha supaya natu' kananaman in kasi-lasa iban tulung-tabang sin Tuhan k\u0101tu'niyu. Iban mak\u016bg-kuyag na kitaniyu sabab awn na huwat natu' pahampitun kitaniyu sin Tuhan sin kasawahan niya."
                            },
                            {
                                "text": "L\u0101gi' makuyag da isab kitaniyu minsan kitaniyu datungan sin manga kabinsanaan, sabab kiyaiingatan natu' dayn ha manga kabinsanaan yan umingat kitaniyu sumandal iban dum\u0101 sin unu-unu kabinsanaan dumatung k\u0101tu'niyu."
                            },
                            {
                                "text": "Na, dayn ha sabab maingat kitaniyu sumandal iban dum\u0101 sin kabinsanaan natu', in Tuhan kaamuhan k\u0101tu'niyu. Iban dayn ha sabab kaamuhan in Tuhan k\u0101tu'niyu mahuwat natu' na tuud sin awn tagaran natu' (kabuhi' salama-lama) dayn ha Tuhan."
                            },
                            {
                                "text": "Natatantu natu' tuud sin awn tagaran sin huwat-huwat natu', sabab kiyaiingatan taniyu ha lawm atay natu' sin malasa tuud in Tuhan k\u0101tu'niyu. Iban kananaman natu' tuud in lasa niya k\u0101tu'niyu dayn ha R\u016b sin Tuhan piyatulun niya k\u0101tu'niyu."
                            },
                            {
                                "text": " Karna' ha sa'bu wayruun pa kusug natu' huminang sin kabayaan sin Tuhan, amu tuud isab in waktu nap\u012b' sin Tuhan, limilla' in Almasi sin dugu'-nyawa niya sabab-karna' natu' manga baldusa, amu in nagmuparik kaniya."
                            },
                            {
                                "text": "Mahunit ha hambuuk tau in lumilla' sin dugu'-nyawa niya ha pasal sin pagkahi niya minsan da in pagkahi niya yan tau mabuntul. Inday ku na sa, maray' awn da isab tau maisug mapatay ha pasalan sin hambuuk tau marayaw."
                            },
                            {
                                "text": "Sumagawa' piyakita' sin Tuhan k\u0101tu'niyu bang biya' diin in laggu' sin lasa niya k\u0101tu'niyu. Amu na ini in tanda' niya, limilla' hi \u012asa Almasi sin dugu'-nyawa niya, ha sa'bu kitaniyu naghihinang pa sin manga makarusa."
                            },
                            {
                                "text": " Pagga dayn ha pasal sin kamatay niya, iyampun iban \u012btung na kitaniyu sin Tuhan mabuntul, biya' sin wala' nakarusa, na, matantu natu' na tuud sin dayn ha pasal niya, in kitaniyu di' kugdanan sin murka' sin Tuhan."
                            },
                            {
                                "text": "Bakas kitaniyu satru' sin Tuhan, sagawa' dayn ha sabab sin kamatay sin Almasi, amu in Anak niya, diyayaw niya na kitaniyu. Hangkan kiyasulutan na in Tuhan k\u0101tu'niyu. Na, pagga kitaniyu diyayaw na sin Tuhan dayn ha pasal sin kamatay sin Almasi, na, matantu natu' na tuud sin makabaak kitaniyu kalappasan, sabab in Almasi nabuhi' nagbalik (tumabang k\u0101tu'niyu)."
                            },
                            {
                                "text": "Iban bukun sadja isab yan. Sagawa' magk\u016bg-kuyag isab kitaniyu pasal sin Tuhan. Iban hangkan bih\u0101dtu sabab sin nahinang sin Panghu' natu', \u012asa Almasi. Karna' siya in naka\u012bg sin amu in nakahinang k\u0101tu'niyu satru' sin Tuhan. Hangkan kiyasulutan na in Tuhan k\u0101tu'niyu."
                            },
                            {
                                "text": "  Manjari, ha panagnaan in hambuuk tau nagdusa pa Tuhan, amu hi Apu' Adam. Na, dayn didtu timagna' in pagdusa sin manga m\u0101nusiya'. Sabab naawn na pagdusa sin m\u0101nusiya', na naawn isab in kamatay nila. Na hangkan in m\u0101nusiya' kat\u0101n magkamatay pasal in sila kat\u0101n asal magdusa sadja."
                            },
                            {
                                "text": "Manjari ha wala' pa napanaug sin Tuhan in sara' niya dayn kan Musa, asal na in manga m\u0101nusiya' nagdusa. Sumaggawa', in hinang mang\u012b' sin manga tau di' itungun dusa sabab wayruun sara' kiyalanggalan nila."
                            },
                            {
                                "text": "Sumagawa' minsan bih\u0101dtu, asal amuna in kadal sin m\u0101nusiya' mapatay, dayn ha masa hi Apu' Adam sampay pa masa hi Musa, minsan in dusa nila bukun biya' sin dusa hi Apu' Adam, amu in limanggal sin liy\u0101ngan sin Tuhan.  In hi Apu' Adam iban sin Almasi, amu in diyaak mari pa dunya nakahuli dayn kan Adam, biya' hantang awn piyagsibuan nila, (sabab kimugdan pa m\u0101nusiya' kat\u0101n in baynat sin hinang nila)."
                            },
                            {
                                "text": " Sumagawa' bukun sibu' tuud in baynat sin nahinang nila, sabab in baynat sin dusa nahinang hi Apu' Adam bukun sibu' iban sin baynat sin amu in d\u012bhil sin Tuhan ihilas niya ha manga m\u0101nusiya'. Bunnal na sa dayn ha sabab sin dusa nahinang sin hambuuk tau, in kat\u0101n m\u0101nusiya' magkamatay, l\u0101gi' paratungan kasiksaan ha adlaw mahuli. Sumagawa' salaggu'-laggu' sin dusa nahinang niya, labi malaggu' in tulung-tabang sin Tuhan ha manga m\u0101nusiya'. Damikkiyan labi malaggu' in d\u012bhil niya ihilas niya ha kat\u0101n m\u0101nusiya', kaagi sin tulung-tabang sin hambuuk tau hi \u012asa Almasi."
                            },
                            {
                                "text": "Awn piyagbiddaan sin baynat sin d\u012bhil sin Tuhan k\u0101tu' iban sin dusa nahinang sin hambuuk tau, hi Apu' Adam. Dayn ha sabab sin hambuuk dusa nahinang hi Apu' Adam, in m\u0101nusiya' kat\u0101n butangan na hukuman sin Tuhan. Sagawa' dayn ha sabab sin kaampunan d\u012bhil sin Tuhan ha m\u0101nusiya' ihilas niya, minsan mataud na in langgal sara' nahinang sin tau, piyamahalayak na sin in sila way na dusa nila."
                            },
                            {
                                "text": "Bunnal na sa, dayn ha sabab sin dusa nahinang sin hambuuk tau, hi Apu' Adam, in m\u0101nusiya' kat\u0101n kiyakadalan mapatay. Sumagawa' salaggu'-laggu' sin dusa nahinang niya, labi malaggu' in baynat sin karayawan nahinang sin hambuuk tau, hi \u012asa Almasi. Karna' dayn ha sabab niya in kat\u0101n tau, hisiyu-siyu in tumayma' sin tulung-tabang sin Tuhan kanila, amu in tulung-tabang di' magbugtu', h\u0101ti niya, hisiyu-siyu in tumayma' sin ka\u0101dilan hirihil sin Tuhan ihilas niya, na in manga tau yan makapaghambuuk sila iban sin Almasi didtu ha surga' salama-lama. L\u0101gi', dihilan sila sin karayawan dayn ha pamarinta niya."
                            },
                            {
                                "text": " Manjari, dayn ha sabab sin hambuuk langgal sara' sadja nahinang sin tau, hi Apu' Adam, in m\u0101nusiya' kat\u0101n butangan na hukuman sin Tuhan. Damikkiyan, dayn ha hambuuk karayawan nahinang sin tau, hi \u012asa Almasi, in kat\u0101n m\u0101nusiya' (hisiyu-siyu in mangandul kaniya), itungun na sin Tuhan tau mabuntul iban dihilan kabuhi' salama-lama didtu ha surga'."
                            },
                            {
                                "text": "Dayn ha sabab liyanggal sin hambuuk m\u0101nusiya' in liy\u0101ngan sin Tuhan, in m\u0101nusiya' kat\u0101n nahinang baldusa. Damikkiyan, dayn ha sabab in hambuuk m\u0101nusiya' nagkahagad ha Tuhan, in manga m\u0101nusiya' way manus, ampunun iban itungun sin Tuhan mabuntul biya' sin wala' nakarusa."
                            },
                            {
                                "text": " In Tuhan nagpanaug sin sara' niya dayn kan Musa, ha supaya niya mapakita' ha manga m\u0101nusiya' sin liyalanggal nila in manga liy\u0101ngan niya. Karna' ampa nila na kaingatan in sara', ampa na timaud in langgal sara' nahinang nila. Daypara salaggu'-laggu' sin dusa sin manga m\u0101nusiya', labi malaggu' in lasa iban ulung sin Tuhan ha manga m\u0101nusiya'."
                            },
                            {
                                "text": "Na, hangkan pagga in m\u0101nusiya' kat\u0101n nagdusa, in kamatay amuna in uwian nila kat\u0101n. Sagawa' dayn ha sabab sin lasa iban ulung sin Tuhan (ha sasuku' sin magparachaya ha Almasi), in sila kat\u0101n ampunun iban itungun sin Tuhan mabuntul biya' sin wala' nakarusa iban dihilan kabuhi' kakkal sabab sin nahinang sin Panghu' natu' \u012asa Almasi."
                            }
                        ]
                    },
                    {
                        "verses": [
                            {
                                "text": "  Na, pagga landu' in lasa sin Tuhan k\u0101tu'niyu, na, maray' makaiyan kamu, marayaw pa kitaniyu di' humundung maghinang sin mang\u012b', ha supaya mapakita' sin Tuhan sin magsus\u016bng in lasa iban ulung niya k\u0101tu'niyu."
                            },
                            {
                                "text": "Tantu nas\u0101' tuud in pikilan bih\u0101n. Sabab in kitaniyu ini biya' na sapantun tau patay di' na magdusa. Hangkan, mayta' nam\u0101n kitaniyu huminang sin mang\u012b'?"
                            },
                            {
                                "text": "Karna' kiyaiingatan niyu sin in pagpaligu' taniyu, amuna in tanda' sin in kitaniyu naghambuuk na iban hi \u012asa Almasi. Iban amu yan in magpakita' sin in kitaniyu biya' sin imunung miyatay kaniya."
                            },
                            {
                                "text": "In pagpaligu' natu', amuna in magpakita' sin in kitaniyu biya' sin imunung ha Almasi miyatay iban miyagad kaniya nagpakubul. Na, hangkan, nabuhi' mayan isab siya nagbalik dayn ha sabab sin kusug sin kawasa sin Ama' Tuhan, biya' da isab kitaniyu sin nabuhi' nagbalik, pasal napinda na in addat-palangay natu', bukun na biya' sin tagna'."
                            },
                            {
                                "text": " Na, pagga (dayn ha pagpaligu' natu') himambuuk na kitaniyu imunung ha Almasi miyatay, na, hangkan nabuhi' mayan siya nagbalik, biya' da isab kitaniyu sin miyagad kaniya nabuhi' nagbalik nags\u0101w sin kabuhi' kakkal iban siya."
                            },
                            {
                                "text": "L\u0101gi', kiyaiingatan natu', pagga kitaniyu agad na ha Almasi, in baya' natu' huminang sin unu-unu mang\u012b' miyagad na miyatay ha Almasi ha kalansang kaniya pa usuk. Hangkan, nalawa' na in baya' natu' maghinang sin mang\u012b'. Iban napuas na kitaniyu dayn ha baya' natu' huminang sin mang\u012b', amu in biya' hantang naka\u012bpun k\u0101tu'niyu."
                            },
                            {
                                "text": "Sabab bang in tau patay na, di' na siya makarusa. (Damikkiyan in kitaniyu, di' na magdusa sabab dayn ha paghambuuk natu' iban hi \u012asa Almasi.)"
                            },
                            {
                                "text": " Iban pagga kitaniyu biya' hantang imunung miyatay ha Almasi, na, kaingatan natu' tuud isab biya' da kitaniyu miyagad ha Almasi nabuhi' nagbalik pasal napinda na kitaniyu iban nabiya' na kaniya."
                            },
                            {
                                "text": "Karna' kiyaiingatan natu' sin pagga in Almasi nabuhi' na nagbalik dayn ha kamatay, di' na tuud siya mapatay magbalik, sabab bang ib\u0101rat tau, in kamatay wayruun na kusug umatu kaniya."
                            },
                            {
                                "text": "L\u012blla' niya in dugu'-nyawa niya nagminsan da, sabab-karna' sin dusa sin m\u0101nusiya'. Na bihaun nabuhi' na siya nagbalik, iban in kat\u0101n hinang niya makarihil kasanglitan pa Tuhan."
                            },
                            {
                                "text": " Hangkan subay niyu da isab bistahun in baran niyu biya' hantang hambuuk tau patay, amu in di' na masasat magdusa. L\u0101gi', subay niyu pikilun in kamu yan, biya' sin hambuuk tau patay, nabuhi' nagbalik sabab sin paghambuuk niyu iban hi \u012asa Almasi, iban in kat\u0101n hinang niyu subay makarihil kasanglitan pa Tuhan, dayn ha pasal sin Almasi."
                            },
                            {
                                "text": " Hangkan ayaw niyu d\u016bli sadja in baran niyu magdusa, iban ayaw niyu agara in hawa-napsu niyu."
                            },
                            {
                                "text": "Ayaw niyu d\u016bli in unu-unu na bahagi' sin baran niyu huminang sin makarusa atawa sin unu-unu mang\u012b'. Sagawa' ungsuran niyu in baran niyu pa Tuhan, sabab pagga kamu agad na ha Almasi in kamu yan biya' na sin sapantun tau patay nabuhi' nagbalik. Iban subay Tuhan in papagbayaun niyu sin kat\u0101n bahagi' sin ginhawa-baran niyu ha supaya kamu makahinang sin unu-unu maksud niya mabuntul."
                            },
                            {
                                "text": "Sin nakauna, ha waktu ha lawm pa kamu sin likusan sin sara', di' kamu magpaka\u012bg dayn ha dusa, sabab di' niyu da maagad in daakan sin sara'. Sagawa' bihaun dugaing na in kah\u0101lan niyu. Ha lawm na kamu sin likusan sin lasa iban ulung sin Tuhan, hangkan in dusa, bang ib\u0101rat tau, di' na makapagbaya' kaniyu."
                            },
                            {
                                "text": "  Na, maray' makaiyan kamu, pagga kitaniyu bukun na ha lawm likusan sin sara', sumagawa' ha lawm likusan sin lasa iban ulung sin Tuhan, na marayaw pa isab di' natu' bugtuun in manga hinang natu' mang\u012b'. Na, nas\u0101' tuud in pikilan bih\u0101n."
                            },
                            {
                                "text": "Tantu kiyaiingatan niyu, bang niyu agarun in kat\u0101n daakan sin tau, in h\u0101ti niya, magpabanyaga' kamu ha tau yan. In tau yan amuna in tagbanyaga' kaniyu iban kamu na in banyaga' niya. Na, biya' da isab ha yan in hantang sin hinang mang\u012b'. Bang kamu tagihan na maghinang sin unu-unu mang\u012b', mabiya' na kamu banyaga' sin baya' niyu huminang mang\u012b'. Ampa in tungbas sin hinang mang\u012b' hukuman kamatay. Sagawa' bang Tuhan in kahagarun niyu iban siya in tagbanyaga' kaniyu, na ampunun iban itungun niya kamu mabuntul, biya' sin wala' nakarusa."
                            },
                            {
                                "text": "In tagna' biya' kamu hantang banyaga' sin baya' niyu huminang mang\u012b', sagawa' bihaun bukun na. Hangkan magsarang-sukul tuud aku pa Tuhan sin mattan tuud dayn ha lawm atay in pagkahagad niyu sin hindu' bunnal bakas kiyahindu' kaniyu."
                            },
                            {
                                "text": "Piyuas na kamu sin Tuhan dayn ha baya' niyu huminang sin mang\u012b', hangkan bihaun in biya' hantang makabanyaga' kaniyu subay amuna in kabayaan niyu maghinang sin unu-unu mabuntul."
                            },
                            {
                                "text": " (Nagbichara aku kaniyu dalil pasal sin banyaga' iban tagbanyaga', ha supaya niyu maluhay kah\u0101tihan in b\u012bbichara ku.) In tagna' diy\u016blan niyu sadja in manga bahagi' sin baran niyu maghinang sin manga ginisan kalumuan iban kang\u012ban. Hangkan, biya' kamu hantang \u012bpun sin baya' niyu huminang sin mang\u012b'. Na, bihaun subay niyu hiungsud na in baran niyu pa Tuhan, magad huminang sin kabayaan niya, ha supaya kamu makahinang sin unu-unu mabuntul iban masuchi."
                            },
                            {
                                "text": " Ha waktu diyur\u016blan niyu pa in baran niyu maghinang sin mang\u012b', wayruun baya' niyu huminang sin mabuntul."
                            },
                            {
                                "text": "Na, unu in nakawa' niyu dayn ha hinang niyu tagna', amu in hikasipug niyu na ha bihaun? Tantu wayruun. Sabab in tungbas sin manga hinang biya' h\u0101dtu amuna in hukuman kamatay."
                            },
                            {
                                "text": "Sagawa' bihaun napuas na kamu dayn ha baya' niyu huminang sin mang\u012b', iban mabaya' na kamu pagbayaan sin Tuhan. Hangkan, in tungbas sin Tuhan hirihil niya kaniyu, d\u0101hun kamu pa kasuchihan, ampa in guwaan niya, karihilan kamu kabuhi' salama-lama didtu ha surga'."
                            },
                            {
                                "text": "Karna' hukuman kamatay in bayad sin hinang mang\u012b'. Sagawa' dayn ha lasa iban ulung k\u0101tu'niyu sin Tuhan, dihilan niya kitaniyu kabuhi' salama-lama didtu ha surga', sabab sin paghambuuk natu' iban sin Panghu' natu' \u012asa Almasi. "
                            }
                        ]
                    },
                    {
                        "verses": [
                            {
                                "text": "  Manga taymanghud ku Almasihin, tantu kah\u0101tihan niyu in hibichara ku ini, sabab in kamu kat\u0101n nakaingat pasal sin sara'. Biya' na sin kiyaingatan niyu, salugay sin hambuuk tau buhi', masi siya ha lawm likusan sin sara'."
                            },
                            {
                                "text": "Biya' na sawpama sin hambuuk babai tagabana, bang ha lawm sin sara', di' siya makabana dugaing ha salugay sin bana niya buhi' pa. Sagawa' bang in bana niya patay na, makajari na siya magbana dugaing. Wayruun na kapatut sin sara' lum\u0101ng kaniya."
                            },
                            {
                                "text": "Malayngkan, bang siya humambuuk ha dugaing usug ha buhi' pa in bana niya, na in siya yan nagjina. Sagawa' bang in bana niya patay na, way na kapatut sin sara' lum\u0101ng kaniya magbana. Hangkan minsan siya magbana na magbalik, di' na siya maiyan nagjina pasal patay na in bana niya."
                            },
                            {
                                "text": " Na, manga taymanghud ku Almasihin, biya' da isab ha yan in kah\u0101lan niyu. Pagga kamu biya' hantang imunung ha Almasi miyatay, na in kamu napuas na dayn ha likusan sin sara' piyanaug dayn kan Musa. Sakali bihaun, naka\u012bg mayan kamu dayn ha likusan sin sara', nahinang na kamu suku' sin Almasi, amu in nabuhi' nagbalik dayn ha kamatay, ha supaya kamu makahinang na sin mabuntul amu in hikasanglit pa Tuhan."
                            },
                            {
                                "text": "Karna' ha waktu tagna' bukun pa kitaniyu Almasihin, h\u012bhinang natu' sadja in unu-unu hawa-napsu sin baran natu'. Minsan taniyu kiyaingatan awn manga hinang natu' liy\u0101ngan sin sara', masi natu' da h\u012bhinang, iban g\u0101m mayan nagduruhun in baya' natu' huminang sin liy\u0101ngan. Na, nagduruhun in taud sin hinang natu' mang\u012b', hangkan in tungbas k\u0101tu'niyu mabutas kitaniyu dayn ha Tuhan."
                            },
                            {
                                "text": "Sumagawa' bihaun, pagga kitaniyu biya' hantang miyatay, na, napuas na kitaniyu dayn ha likusan sin sara'. Hangkan bihaun, in pagtaat natu' pa Tuhan, bukun na biya' sin nakauna, amu in subay natu' agarun tuud in unu-unu kat\u0101n ha lawm sara' kiyasulat. Sagawa', bihaun in aturan sin pagtaat natu' pa Tuhan, guwa' na tuud dayn ha lawm atay taniyu, amu in hiyuh\u016bp sin R\u016b sin Tuhan."
                            },
                            {
                                "text": "  Na, maray' makaiyan kamu, pagga biya' da ha yan in h\u0101l niya, na, mang\u012b' in sara' sin Tuhan. Na, bukun tuud. Sabab bang bukun dayn ha sara', di' ku kaingatan in aku nakarusa. Bang wala' kiyabayta' ha lawm sara' sin subay di' magnapsu sin alta' sin pagkahi ta, di' ku kaingatan sin dusa in maghawa-napsu."
                            },
                            {
                                "text": "Bang ib\u0101rat tau, in hinang mang\u012b', nakabaak lawang hikaruhun sin hawa-napsu ku ginis-ginisan kaagi sin sara' sin Tuhan. Asal bang wayruun sara', di' tumampal in dusa ta."
                            },
                            {
                                "text": "Ha waktu wala' ku pa tuud kiyah\u0101tihan in sara', in pangannal ku marayaw aku iban wayruun dusa ku. Sagawa' kiyah\u0101tihan ku mayan in sara', ampa ku kiyaingatan sin nakarusa aku,"
                            },
                            {
                                "text": "iban t\u016bp aku paratungan sin Tuhan kasiksaan. In maksud sin Tuhan nagpanaug sin sara' ha supaya in manga m\u0101nusiya' makabaak kabuhi' salama-lama ha sulga', sagawa' tungud d\u012b ha baran ku, amuna yan in sabab hangkan aku t\u016bp butangan sin hukuman subay siksaun ha lawm narka'."
                            },
                            {
                                "text": "Bang ib\u0101rat tau, in hinang mang\u012b' nakabaak lawang hikapangakkal k\u0101ku'. H\u012bnang in sara' sin Tuhan biya' sapantun d\u0101n hipangakkal niya k\u0101ku'. Iban hinang mang\u012b' in nakar\u0101 k\u0101ku' pa kasiksaan, sabab nalanggal ku in manga liy\u0101ngan sin sara'."
                            },
                            {
                                "text": " In sara' piyanaug sin Tuhan marayaw tuud, wayruun ng\u012b' niya. In kat\u0101n daakan sin sara' marayaw, mabuntul iban wayruun s\u0101' niya."
                            },
                            {
                                "text": " Na, kalu baha' mapikil niyu in sara' marayaw sin Tuhan amu in makabutas k\u0101tu'niyu dayn ha Tuhan. Tantu bukun tuud. Sagawa' amu in manga hinang natu' mang\u012b', in makabutas k\u0101tu'niyu dayn ha Tuhan. Piyakita' k\u0101tu'niyu sin Tuhan dayn ha sara' niya marayaw piyanaug niya, sin in kitaniyu nagdusa pasal sin hinang natu' mang\u012b', iban dayn ha sabab sin dusa natu' nabutas kitaniyu dayn ha Tuhan. H\u012bnang sin Tuhan in biya' ha yan ha supaya dayn ha sara' marayaw yan tumampal na tuud k\u0101tu'niyu sin in hinang mang\u012b' dusa tuud dakula'."
                            },
                            {
                                "text": "  Kaingatan taniyu in sara' naug dayn ha R\u016b sin Tuhan. Sagawa' in aku ini hambuuk sadja m\u0101nusiya', amu in biya' hantang banyaga' sin baya' ku huminang sin mang\u012b'."
                            },
                            {
                                "text": "Di' ku kah\u0101tihan in baran ku ini. Karna' in marayaw, amu in kabayaan ku hinangun, amu in di' ku mahinang. Sagawa' in mang\u012b', amu in di' ku kabayaan hinangun, amu in mahinang ku."
                            },
                            {
                                "text": "Na, bang aku marugal sin manga hinang ku mang\u012b', in h\u0101ti niya magkahagad aku sin marayaw in sara' sin Tuhan."
                            },
                            {
                                "text": "Hangkan, bang aku maghinang mang\u012b', bukun yan guwa' dayn ha lawm pamikil ku, sabab marugal aku sin hinang mang\u012b'. Sagawa' guwa' yan dayn ha asal baya' huminang mang\u012b' ha lawm sin atay ku."
                            },
                            {
                                "text": "Sabab kaingatan ku, pagga aku hambuuk sadja m\u0101nusiya', asal wayruun marayaw timutubu' ha lawm atay ku. Karna', minsan aku mabaya' huminang sin marayaw, di' ku da mahinang."
                            },
                            {
                                "text": "Di' ku mahinang in marayaw, amu in kabayaan ku hinangun. Sagawa' amu in mahinang ku, in mang\u012b', amu in di' ku kabayaan hinangun."
                            },
                            {
                                "text": "Na, bang in mang\u012b' amu in di' ku kabayaan, amuna in mahinang ku, in h\u0101ti niya, in yan bukun tuud guwa' dayn ha lawm pamikil ku. Sagawa' dayn ha asal baya' huminang sin mang\u012b' ha lawm atay ku."
                            },
                            {
                                "text": " Hangkan nas\u016bd na sin pamikil ku, sin biya' hantang awn nanunugsug k\u0101ku' huminang sin mang\u012b'. Sabab minsan biya' diin in baya' ku huminang sin marayaw, makahinang da aku sin mang\u012b'."
                            },
                            {
                                "text": "Ha lawm sin pamikil ku, mabaya' tuud aku magad sin sara' sin Tuhan."
                            },
                            {
                                "text": "Sagawa' awn isab ha lawm sin atay ku amu in biya' hantang nanunugsug k\u0101ku' di' pakahagarun ha sara' sin Tuhan, amu in kabayaan agarun sin lawm pamikil ku. Hangkan, biya' aku sin hantang nababanyaga' sin baya' ku huminang sin mang\u012b', amu in asal kariasali ha lawm atay ku."
                            },
                            {
                                "text": "Na, landu' tuud makaluuy in kah\u0101lan ku ini. Hisiyu baha' in makatabang k\u0101ku' um\u012bg sin baya' ku huminang sin mang\u012b', amu in makar\u0101 k\u0101ku' pa kasiksaan ha narka'?"
                            },
                            {
                                "text": "Daypara magsarang-sukul tuud aku pa Tuhan sin tiyabang niya aku. Karna' dayn ha pasal sin nahinang sin Panghu' natu' \u012asa Almasi, napuas aku dayn ha kasigpitan sin kah\u0101lan ku.  Bang aku wala' natabang sin Tuhan, biya' ha ini in kah\u0101lan. In pamikil ku mabaya' tuud magad sin sara' sin Tuhan, sagawa', in asal baya' huminang sin mang\u012b' ha lawm atay ku, amuna in nanunugsug k\u0101ku' huminang sin mang\u012b'. "
                            }
                        ]
                    },
                    {
                        "verses": [
                            {
                                "text": "  Hangkan bihaun, dayn ha sabab sin nahinang hi \u012asa Almasi, in sasuku' sin humambuuk kaniya di' na kabutangan hukuman ha adlaw mahuli."
                            },
                            {
                                "text": "Sabab, piyuas na kitaniyu sin R\u016b sin Tuhan, amu in makapag'agi k\u0101tu'niyu bihaun. P\u012bnda niya na pa marayaw in kah\u0101lan natu' bihaun iban dihilan na kitaniyu kabuhi' tantu, sabab sin paghambuuk natu' iban hi \u012asa Almasi. Hangkan, nalawa' na in baya' natu' huminang sin mang\u012b', iban di' na kitaniyu paratungan kasiksaan ha adlaw mahuli."
                            },
                            {
                                "text": "Na, pagga in kitaniyu m\u0101nusiya', amu in asal di' makaagad sin sara' sin Tuhan, na, di' kitaniyu tabangan sin sara'. Sagawa' tiyabang kitaniyu sin Tuhan. Karna' piyaawn na sin Tuhan in d\u0101n sin hika\u012bg sin dusa sin m\u0101nusiya'. Piyalahil niya mari pa dunya in Anak niya labay piyag'anak sin m\u0101nusiya', iban in kajarihanan niya m\u0101nusiya' da tuud isab biya' k\u0101tu'niyu, (amu sadja bukun siya baldusa). L\u012blla' niya in dugu'-nyawa niya ha supaya mapatay na in baya' sin m\u0101nusiya' maghinang sin makarusa."
                            },
                            {
                                "text": "H\u012bnang sin Tuhan in biya' ha yan, ha supaya masampurna' na tuud d\u012b k\u0101tu' in kabuntulan diyaakan sin sara' ha m\u0101nusiya'. Karna' bang kitaniyu agad na ha Almasi bukun na hawa-napsu sin baran natu' in iyaagad taniyu. Sagawa' amuna in iyaagad natu' in kabayaan sin R\u016b sin Tuhan, R\u016b Mahasuchi. Hangkan masampurna' d\u012b k\u0101tu' in kabuntulan sin sara'."
                            },
                            {
                                "text": " Sabab in manga tau miyamagad sin hawa-napsu sin baran nila, wayruun na dugaing p\u012bpikil nila bang bukun in maghinang sin manga kanapsuhan nila. Sagawa' in manga tau miyamagad sin pag'agi sin R\u016b sin Tuhan, in p\u012bpikil nila hinangun, amu sadja in kabayaan sin R\u016b sin Tuhan."
                            },
                            {
                                "text": "Bang in hambuuk tau mabaya' sadja magd\u016bl-baya' sin hawa-napsu niya, in katubtuban sin hinang niya yan, paratungan siya kasiksaan ha adlaw mahuli. Sagawa' in hambuuk tau miyamagad sin pag'agi sin R\u016b sin Tuhan, R\u016b Mahasuchi, in siya yan, masannyang in ha lawm atay niya. L\u0101gi' dihilan siya sin Tuhan kabuhi' salama-lama."
                            },
                            {
                                "text": "Sabab in hisiyu-siyu tau amu in mabaya' sadja magd\u016bl-baya' sin hawa-napsu sin baran niya, satru' siya sin Tuhan, pasal di' niya agarun in sara' sin Tuhan. L\u0101gi' in bunnal niya, di' niya da isab maagad in sara' sin Tuhan."
                            },
                            {
                                "text": "Hangkan hisiyu-siyu in mabaya' magd\u016bl-baya' sadja sin hawa-napsu sin baran niya, di' tuud siya makasulut ha Tuhan."
                            },
                            {
                                "text": " Sumagawa' in kamu bihaun, in agarun niyu, bukun na amu in baya' niyu magd\u016bl-baya' sin hawa-napsu niyu. In kamu miyamagad na sin pag'agi sin R\u016b sin Tuhan bang bunnal isab hiyuh\u016bp na kamu sin R\u016b sin Tuhan. Hisiyu-siyu in wala' duun kaniya in R\u016b sin Tuhan amu in piyatulun sin Almasi, in siya yan, bukun suku' sin Almasi."
                            },
                            {
                                "text": "Sagawa' bang in Almasi yan ha lawm atay niyu, minsan mapatay in jasad niyu pasal sin manga dusa niyu, in nyawa niyu di' masiksa'. Surga' in butangan sin nyawa niyu, sabab in kamu iyampun iban \u012btung na sin Tuhan mabuntul, biya' sin wala' nakarusa."
                            },
                            {
                                "text": "Bang bunnal tuud hiyuh\u016bp kamu sin R\u016b sin Tuhan, tantu bang kamu mapatay, buhiun da kamu magbalik sin Tuhan, biya' da isab ha Almasi amu in biyuhi' niya nagbalik dayn ha kamatay. Iban hangkan kamu isab buhiun sin Tuhan magbalik, sabab dayn ha kusug sin R\u016b sin Tuhan amu in yan ha lawm sin atay niyu."
                            },
                            {
                                "text": " Hangkan manga taymanghud ku, nawajib tuud k\u0101tu'niyu in di' na mayan magd\u016bl-baya' sin hawa-napsu sin baran natu'."
                            },
                            {
                                "text": "Sabab bang in tau magad na mayan magd\u016bl-baya' sin hawa-napsu sin baran niya, in katubtuban sin hinang niya yan kamatay iban kasiksaan ha narka'. Sagawa' bang sin tau butawanan na in baya' niya huminang sin mang\u012b', dayn ha tabang sin R\u016b sin Tuhan, na, in siya mabuhi' salama-lama didtu ha surga'."
                            },
                            {
                                "text": "Sabab hisiyu-siyu in miyamagad sin pag'agi sin R\u016b sin Tuhan, in siya yan tantu nahinang na anak sin Tuhan."
                            },
                            {
                                "text": "Karna' wala' kitaniyu piyatulunan sin Tuhan sin R\u016b niya, ha supaya kitaniyu muga' magbalik, biya' sin buga' sin banyaga' ha tagbanyaga' kaniya. Sagawa' piyatulunan niya kitaniyu sin R\u016b sin Tuhan ha supaya kitaniyu mahinang manga anak niya. Hangkan bang kitaniyu mangayu' na duwaa pa Tuhan makatawag kitaniyu kaniya, \u201cAma', \u016b Ama'.\u201d"
                            },
                            {
                                "text": "In R\u016b sin Tuhan himuh\u016bp ha lawm atay taniyu, amuna in dumihil pikilan k\u0101tu'niyu sin in kitaniyu mattan tuud h\u012bnang na sin Tuhan manga anak niya."
                            },
                            {
                                "text": "Na, pagga kitaniyu h\u012bnang na sin Tuhan manga anak niya, ha adlaw mahuli makawa' natu' in tiyatagama sin Tuhan hipusaka' ha manga tau suku' niya. Iban awn da isab bahagi' natu' ha unu-unu kat\u0101n tiyagama sin Tuhan ha Almasi. Karna' bang kitaniyu nakalabay kabinsanaan, sabab-karna' sin pag'agad natu' ha Almasi, na biya' na isab kitaniyu imunung kaniya nimanam sin manga kabinsanaan kiyalabayan niya. Hangkan ha adlaw mahuli kabahagian da isab kitaniyu sin kalagguan niya."
                            },
                            {
                                "text": "  Natatantu ku tuud sin in kabinsanaan kananaman natu' ha bihaun ini, sali' da wayruun, bang papagsibuun iban sin kalagguan hirihil sin Tuhan k\u0101tu' ha adlaw mahuli."
                            },
                            {
                                "text": "Piyagtatagad-tagaran tuud sin kat\u0101n piyapanjari sin Tuhan in adlaw pagpanyata' sin Tuhan sin manga tau nahinang anak niya iban sin kalagguan hirihil niya kanila."
                            },
                            {
                                "text": "Bukun pasal sin ng\u012b' sin \u0101lam piyapanjari niya, sumagawa' pasal sin kahandak sin Tuhan, way da naagad in bakas asal kiyamaksud sin Tuhan ha manga piyapanjari niya. G\u0101m mayan piyagmurkaan sila sabab sin dusa hi Apu' Adam. Malayngkan amu ini in huwat-huwat sin manga m\u0101nusiya'."
                            },
                            {
                                "text": "Awn da hambuuk adlaw ha sus\u016bngun dumayaw da in kah\u0101lan sin kat\u0101n unu-unu piyapanjari sin Tuhan. Bunnal ha bihaun, in manga piyapanjari niya magkamatay da iban magkang\u012b'. Sagawa' dumatung da in waktu ha sus\u016bngun in kat\u0101n piyapanjari sin Tuhan lumamud ha anak sin Tuhan, dihilan luhaya dayn ha kasigpitan kamatay."
                            },
                            {
                                "text": " Kiyaiingatan natu' sin in kat\u0101n piyapanjari sin Tuhan piyaratungan sin ginisan kasusahan iban kabinsanaan sampay pa bihaun. Bang ib\u0101rat tau, in \u0101lam piyapanjari sin Tuhan biya' sin sapantun babai s\u016bng mag'anak, nag'aluhuy sin sakit."
                            },
                            {
                                "text": "Iban bukun sadja isab in kaibanan piyapanjari sin Tuhan numanam kasigpitan. Sagawa' minsan in kitaniyu manga m\u0101nusiya', amu in piyatulunan sin Tuhan sin R\u016b niya, amu in muna-muna tuud karayawan d\u012bhil niya k\u0101tu'niyu, lumabay da isab kitaniyu kasigpitan ha salugay natu' nagtatagad pa sin waktu karihilan na kitaniyu sin jasad ba'gu, amu in di' magkasakit iban di' magkamatay. Na, bang dumatung na in waktu yan, magmattan na tuud in kitaniyu nahinang na sin Tuhan anak niya."
                            },
                            {
                                "text": "Karna' minsan awn na pasihat natu' sin kalappasan taniyu, masi in huwat-huwat natu' pasal wala' pa nagmakbul tuud in kalappasan natu', sabab di' na kitaniyu maghuwat-huwat na mayan bang k\u012bkita' taniyu in kamakbulan sin hiyuhuwat-huwat natu'."
                            },
                            {
                                "text": "Sagawa' pagga wala' pa nagmakbul in hiyuhuwat-huwat natu', subay kitaniyu magt\u016byu' tuud tumagad sabab kaingatan natu' magmakbul da in hiyuhuwat-huwat taniyu."
                            },
                            {
                                "text": " Damikkiyan, tumabang da isab in R\u016b sin Tuhan dumihil k\u0101tu'niyu kusug dum\u0101 sin kasigpitan natu'. Karna' bang kitaniyu mangayu' duwaa pa Tuhan, ampa di' natu' kaingatan bang unu atawa biya' diin in pagpangayu' natu' duwaa, tabangan kitaniyu sin R\u016b sin Tuhan. Minsan natu' di' hikasuwara in kabayaan natu', in R\u016b sin Tuhan ha lawm atay taniyu, amu in mangayu' pa Tuhan, sagawa' di' natu' kaingatan bang biya' diin."
                            },
                            {
                                "text": "Ampa in Tuhan amu in makaingat sin kat\u0101n ha lawm atay taniyu, makaingat da isab bang unu in maana sin pamung sin R\u016b sin Tuhan. Sabab in kat\u0101n pangayuun sin R\u016b sin Tuhan ha pasalan taniyu, manga tau suku' sin Tuhan, magtaayun tuud isab iban sin kabayaan sin Tuhan."
                            },
                            {
                                "text": " Kaingatan natu', bang kitaniyu malasa ha Tuhan, iban nap\u012b' niya huminang sin maksud niya, unu-unu na in kah\u0101lan kumugdan k\u0101tu'niyu, mang\u012b', marayaw na, tabangan kitaniyu sin Tuhan, ha supaya in guwaan niya hikarayaw taniyu."
                            },
                            {
                                "text": "Sabab asal dayn ha tagnaan, kaingatan na sin Tuhan bang hisiyu in manga suku' niya. Asal giyaganta' niya in sila mabiya' sin Anak niya hi \u012asa, iban in Anak niya hi \u012asa mahinang biya' sapantun kamagulangan sin kat\u0101n mahinang anak sin Tuhan."
                            },
                            {
                                "text": "Manjari, in manga kat\u0101n giyaganta' mahinang anak niya, amuna in nap\u012b' paagarun kaniya. L\u0101gi' in kat\u0101n nap\u012b' niya, amuna in ampunun iban itungun niya mabuntul, biya' sin wala' nakarusa. Iban in sila kaawnan sin kasannyangan iban kalagguan ha surga'."
                            },
                            {
                                "text": "  Na, unu baha' in hikapamung natu' ha pasal sin manga nasabbut ku yan? Tantu bang Tuhan in gapi' taniyu wayruun unu-unu makaraug k\u0101tu'niyu."
                            },
                            {
                                "text": "Tantu hirihil sin Tuhan k\u0101tu'niyu in unu-unu kat\u0101n ha way tungud niya, sabab minsan in hambuuk-buuk Anak niya wala' niya da piyag'\u016bg k\u0101tu'niyu. Atas niya da piyalabay kamatay sabab-karna' taniyu."
                            },
                            {
                                "text": "Na, in manga kitaniyu nap\u012b' suku' sin Tuhan, hisiyu in makaiyan in kitaniyu baldusa? Tantu wayruun makaiyan sin biya' ha yan, sabab iyampun iban \u012btung na kitaniyu sin Tuhan mabuntul, biya' sin wala' nakarusa."
                            },
                            {
                                "text": "Hangkan, wayruun tuud makaiyan sin subay in kitaniyu ha sus\u016bngun butangan sin hukuman sabab sin manga dusa natu'. Sabab in hi \u012asa Almasi amuna in limilla' sin dugu'-nyawa niya sabab-karna' taniyu. Iban bukun sadja bih\u0101dtu. Nabuhi' isab siya nagbalik dayn ha kamatay iban yadtu siya liyalaggu', biyutang sin Tuhan ha dapit pa tuu niya. Siya in biya' sapantun abugaw natu' mangayu' pa Tuhan tabang ha pasal natu'."
                            },
                            {
                                "text": "Hangkan natatantu natu' tuud sin minsan unu-unu in kumugdan k\u0101tu'niyu, di' mabugtu' in lasa sin Almasi k\u0101tu'niyu. Bang kitaniyu ha lawm kasusahan, kasigpitan iban kabinsanaan, bukun in h\u0101ti niya bat wayruun na lasa sin Almasi k\u0101tu'niyu. Iban minsan kitaniyu magsandal hapdi', kulang in tamungun, ha lawm kapiligruhan iban minsan kitaniyu patayun sin tau, in lasa sin Almasi k\u0101tu'niyu di' magka\u012bg."
                            },
                            {
                                "text": "Awn kiyasulat ha lawm Kitab (ha pasalan sin kabinsanaan kalabayan sin manga tau suku' sin Tuhan). Amu agi sin lawm Kitab, \u201cDayn ha sabab sin pagparachaya namu' kaymu Tuhan, di' na kami magka\u012bg dayn ha lawm kapiligruhan, sabab sin manga tau amu in mabaya' mamatay k\u0101mu'. \u012atung kami biya' bili-bili sumbay'un kaagi sin manga tau marugal k\u0101mu'.\u201d "
                            },
                            {
                                "text": "Malayngkan, minsan biya' ha yan in kabinsanaan kalabayan natu', bang ib\u0101rat magbunu', kitaniyu da in dumaug, sabab dayn ha kusug sin kawasa sin Almasi, amu in malasa k\u0101tu'niyu."
                            },
                            {
                                "text": "Karna' natatantu ku sin wayruun makabugtu' sin lasa niya k\u0101tu'niyu. Minsan kitaniyu buhi' atawa patay na, masi da in lasa niya k\u0101tu'niyu. L\u0101gi', minsan in manga mal\u0101ikat atawa in manga saytan, di' da maka\u012bg sin lasa niya k\u0101tu'niyu. Wayruun taga kawasa, unu-unu na, in maka\u012bg sin lasa niya k\u0101tu'niyu. Wayruun unu-unu d\u012b ha lawm dunya bihaun atawa ha sus\u016bngun in makabugtu' sin lasa niya k\u0101tu'niyu."
                            },
                            {
                                "text": "Minsan in unu-unu ha taas langit atawa ha baba' niya, di' da maka\u012bg sin lasa niya k\u0101tu'niyu. Damikkiyan, minsan in unu-unu kat\u0101n piyapanjari ha katilingkal \u0101lam, di' da maka\u012bg sin lasa sin Tuhan k\u0101tu'niyu. Iban hangkan siya malasa k\u0101tu'niyu, sabab-karna' sin Panghu' natu' \u012asa Almasi. "
                            }
                        ]
                    },
                    {
                        "verses": [
                            {
                                "text": "  Na, awn kabayaan ku hibayta' kaniyu iban in hibayta' ku ini tantu bunnal tuud. Di' aku magputing kaniyu sabab in aku ini suku' sin Almasi. L\u0101gi', kiyaiingatan ku ha lawm pamikil ku sin bunnal tuud in hibichara ku, sabab in R\u016b sin Tuhan, amu in nagbabaya' sin lawm pamikil ku."
                            },
                            {
                                "text": "Ini in kabayaan ku hibayta' kaniyu. Landu' tuud aku nasusa iban di' ma\u012bg dayn k\u0101ku' in karukkaan sin lawm atay ku"
                            },
                            {
                                "text": "pasal sin manga taymanghud ku Yahudi, amu in manga pagkahi ku hangka-bangsa, sabab di' sila magkahagad ha Almasi. Bang sadja isab makajari hikapagsaliyu ku in kah\u0101lan ku iban sin kah\u0101lan nila, minsan aku mabutas na dayn ha Almasi iban kugdanan na sin murka' sin Tuhan, bang mayan isab sila, di' da makapanarka'."
                            },
                            {
                                "text": "In sila panubu' sin bangsa Israil, amu in nap\u012b' sin Tuhan suku' niya. \u012atung sila sin Tuhan manga anak niya. Iban pagpakitaun sila sin Tuhan sin sahaya niya. Piyanaugan sila sin Tuhan sin manga janji' niya, sin sara' niya, iban mataud in kiyajanji' sin Tuhan kanila amu in natabuk nila. L\u0101gi' h\u012bnduan sila sin bang biya' diin tuud in kaagi nila magtaat kaniya."
                            },
                            {
                                "text": "In sila panubu' sin manga kamaasan natu', hinda Ibrahim, Isahak, iban Ya'kub. In Almasi hambuuk panubu' nila da isab sabab ha kalahil niya mari pa dunya in siya piyag'anak sin hambuuk tubu' sin bangsa Yahudi. Iban in Almasi amuna in Tuhan makapagbaya' ha unu-unu kat\u0101n. Mura-murahan bang mayan siya mapudji kasaumulan. Amin."
                            },
                            {
                                "text": " Malayngkan, bukun in h\u0101tihan sin bichara ku yan, bat biyaluba na sin Tuhan in janji' niya ha manga bangsa Yahudi (pasal di' sila magparachaya ha Almasi). Sagawa', in h\u0101tihan niya, bukun kat\u0101n sin manga Yahudi in kiyasukuan sin janji' sin Tuhan, sabab bukun kat\u0101n sin bangsa Yahudi suku' sin Tuhan."
                            },
                            {
                                "text": "Biya' kan Ibrahim, amu in nanubu' ha manga Yahudi. Bukun kat\u0101n sin panubu' niya in naitung manga anak sin Tuhan. Bunnal yan, sabab nagparman in Tuhan kan Ibrahim, amu agi, \u201cDaypara ha manga anak mu, amura in panubu' hi Isahak in itungun ku panubu' mu bunnal tuud.\u201d"
                            },
                            {
                                "text": "In h\u0101ti niya in panubu' hi Ibrahim amu in wala' kiyajanji' sin Tuhan kaniya, wala' \u012btung sin Tuhan manga anak niya. Sagawa' in manga panubu' hi Ibrahim, amu in jiyanji' sin Tuhan kan Ibrahim, amuna in \u012btung sin Tuhan panubu' tuud hi Ibrahim."
                            },
                            {
                                "text": "Karna' biya' ha ini in janji' sin Tuhan kan Ibrahim, amu agi, \u201cHa waktu sin tugun ku, magbalik da aku hipakita' kaymu in kusug sin kawasa ku, sabab in asawa mu hi Sahara umanak usug.\u201d"
                            },
                            {
                                "text": " Iban bukun sadja isab yan in magpakita' bang biya' diin in pagp\u012b' sin Tuhan ha manga tau. Sabab in hi Ribika, amu in asawa sin kaapuan natu' hi Isahak, nag'anak usug kambal, hi Ya'kub iban hi Isaw."
                            },
                            {
                                "text": " Na, ha waktu masuuk na umanak hi Ribika nagparman in Tuhan kaniya, amu agi, \u201cIn anak mu manghud amu in makapag'agi ha magulang.\u201d Nagparman in Tuhan sin biya' ha yan ha wala' pa nakahinang sin mang\u012b' marayaw in manga kambal, sabab wala' pa sila piyag'anak. Sagawa' asal na pin\u012b' sin Tuhan tumaas in manghud dayn ha magulang ha supaya mapakita' niya ha manga m\u0101nusiya' sin in pagp\u012b' niya ha manga tau bukun pasal sin manga karayawan nahinang nila sagawa' dayn ha kabayaan niya."
                            },
                            {
                                "text": " Na, ha waktu masuuk na umanak hi Ribika nagparman in Tuhan kaniya, amu agi, \u201cIn anak mu manghud amu in makapag'agi ha magulang.\u201d Nagparman in Tuhan sin biya' ha yan ha wala' pa nakahinang sin mang\u012b' marayaw in manga kambal, sabab wala' pa sila piyag'anak. Sagawa' asal na pin\u012b' sin Tuhan tumaas in manghud dayn ha magulang ha supaya mapakita' niya ha manga m\u0101nusiya' sin in pagp\u012b' niya ha manga tau bukun pasal sin manga karayawan nahinang nila sagawa' dayn ha kabayaan niya."
                            },
                            {
                                "text": "In Parman sin Tuhan (pasal sin manga kambal ini) kiyasulat ha lawm Kitab, amu agi, \u201cKalasahan ku hi Ya'kub, kabunsihan ku hi Isaw.\u201d"
                            },
                            {
                                "text": " Na, pagga biya' ha yan, maray' makaiyan kamu bukun mabuntul in Tuhan, sabab bukun sibu' in pagd\u0101 niya ha tau. Na, nas\u0101' kamu. Sabab in Tuhan mabuntul."
                            },
                            {
                                "text": "Karna' kiyasulat ha lawm Kitab in Parman sin Tuhan kan Musa, amu agi, \u201cAku in makapagbaya' bang hisiyu in kaulungan ku. Aku in makapagbaya' bang hisiyu in kaluuyan ku.\u201d"
                            },
                            {
                                "text": " Hangkan kaingatan natu' sin unu-unu in hirihil sin Tuhan k\u0101tu'niyu bukun dayn ha pasal kabayaan natu' atawa tungbas sin hinang natu' marayaw, sagawa' dayn ha luuy sin Tuhan k\u0101tu'niyu."
                            },
                            {
                                "text": "(Biya' na sin Pir'awn sin hula' Misir sin timpu nakauna yadtu.) Kiyasulat ha lawm Kitab, nagparman in Tuhan ha Pir'awn, amu agi, \u201cH\u012bnang ta kaw sultan ha supaya mapakita' ku in kusug sin kawasa ku bang ta kaw paratungan kabinsanaan, iban ha supaya isab hitanyag in ng\u0101n ku pa manga m\u0101nusiya' ha katilingkal sin dunya.\u201d"
                            },
                            {
                                "text": " Na, dayn ha manga nasabbut ku yan, kakitaan natu' sin in Tuhan maluuy ha manga tau kabayaan niya kaluuyan. Iban mapatugas niya in pag'atay sin manga tau amu in kabayaan niya patugasun."
                            },
                            {
                                "text": "  Na, pagga biya' ha yan in kah\u0101lan niya, maray' awn duun kaniyu umiyan k\u0101ku', \u201c(Bang Tuhan in magbaya' sin kat\u0101n hinangun natu',) mayta' pa kitaniyu taksilun niya sin manga dusa nahinang natu'? Tantu wayruun dapat natu' di' kumahagad sin kabayaan niya hipahinang k\u0101tu'niyu.\u201d"
                            },
                            {
                                "text": "Sagawa' ini in hikasambung ku kaniya. Mayta', hisiyu kaw in mamung sin biya' ha yan ha Tuhan? In ikaw hambuuk sadja piyapanjari niya. Mayta', in anglit lupa' makaiyan ha naghinang kaniya, \u201cMayta' biya' ha ini in paghinang mu k\u0101ku'?\u201d"
                            },
                            {
                                "text": "Asal natu' kaingatan sin in tau maghihinang sin anglit lupa', makapagbaya' bang unu in dagbus sin anglit hinangun niya. Dayn ha hambuuk addunan huminang siya duwa anglit lupa', in hambuuk palingkatun niya tuud, ampa in hambuuk di' niya palingkatun."
                            },
                            {
                                "text": " Na, damikkiyan in Tuhan makapagbaya' siya bang unu in hinangun niya ha manga m\u0101nusiya'. Minsan biya' diin in dugal iban baya' niya magpakita' sin kawasa niya ha manga baldusa, satru' niya, tahanan niya na sadja, minsan in sila yan mat\u016bp niya tuud siksaun."
                            },
                            {
                                "text": "Hangkan tahanan sin Tuhan in dugal niya kanila, ha supaya kaingatan sin m\u0101nusiya' kat\u0101n in dayaw sin Tuhan di' hikatugila', ha manga tau kaluuyan niya, amu in nap\u012b' niya dihilan kasannyangan iban kalagguan ha adlaw mahuli didtu ha surga'."
                            },
                            {
                                "text": "Na, kitaniyu in manga tau nap\u012b' niya paagarun kaniya, bukun sadja isab manga tau dayn ha bangsa Yahudi, sagawa' sampay pa manga tau dayn ha manga bangsa bukun Yahudi."
                            },
                            {
                                "text": "Karna' kiyasulat ha lawm Kitab in Parman sin Tuhan kan Nabi Husiyas, amu agi, \u201cIn manga tau amu in bukun suku' ku ha tagnaan, bihaun \u012btung ku na sila manga suku' ku. In manga bangsa, amu in di' ku kalasahan tagna', bihaun kalasahan ku na sila.\u201d "
                            },
                            {
                                "text": "Iban nagparman pa isab in Tuhan, amu agi, \u201cIn manga tau duun ha hula', amu in bakas \u012btung ku bukun suku' ku, duun tuud isab ha hula' yan, pagtawagun sila anak sin Tuhan, amu in Tuhan wayruun kamatay niya buhi' salama-lama.\u201d "
                            },
                            {
                                "text": "Iban awn da isab kiyasulat hi Nabi Isayas ha pasal sin manga Yahudi amu in bangsa Israil, amu agi, \u201cMinsan in manga tau bangsa Israil mataud biya' sin taud sin buhangin ha higad daplakan, hangkatiyu' da dayn kanila in makapuas dayn ha kasiksaan hiparatung sin Tuhan kanila,"
                            },
                            {
                                "text": "sabab tantu tuud siksaun sin Tuhan in manga m\u0101nusiya' ha dunya biya' sin asal kiyamaksud niya. Di' niya na palugayun in pagparatung kasiksaan kanila.\u201d "
                            },
                            {
                                "text": "Kiyabayta' da isab hi Nabi Isayas sin masa nakauna yadtu in pasalan sin pakaradjaan ini, laung niya, \u201cBang kitaniyu manga bangsa Yahudi wala' kiyapinan tubu' sin Tuhan Mahatinggi, mabiya' kitaniyu sin manga tau ha d\u0101ira Sudum iban Gumura, (amu in naubus miyatay kat\u0101n).\u201d"
                            },
                            {
                                "text": "  Na, dayn ha manga nasabbut ku yan, unu baha' in hikapamung taniyu? Na, in hikapamung taniyu, in manga tau bukun bangsa Yahudi, amu in wala' nagtuyu' huminang sin hikaampun iban hikaitung kanila sin Tuhan mabuntul, biya' sin wala' nakarusa, amu in naampun iban naitung sin Tuhan mabuntul, biya' sin wala' nakarusa, pasal sin parachaya iban pangandul nila ha Almasi."
                            },
                            {
                                "text": "Ampa in manga bangsa Israil, amu in nap\u012b' sin Tuhan suku' niya, nagtuyu' tuud himinang sin daakan sin sara' sin Tuhan ha supaya sila maampun iban maitung sin Tuhan mabuntul, biya' sin wala' nakarusa. Sagawa' minsan biya' diin in tuyu' nila, wala' da sila naampun iban naitung sin Tuhan mabuntul."
                            },
                            {
                                "text": "Na, mayta' baha' biya' ha yan? Sabab in manga Yahudi nangandul sadja ha hinang nila marayaw. Wala' sila nagparachaya iban nangandul ha Almasi. Karna' in Almasi, amuna in biya' sapantun batu kabungkuan sin manga Yahudi, sabab di' sila magparachaya iban mangandul kaniya."
                            },
                            {
                                "text": "In Parman sin Tuhan pasal ini kiyasulat ha lawm Kitab, amu agi, \u201cDuun ha d\u0101ira Siyun hibutang ku in hambuuk tau, amu in biya' sapantun batu kabungkuan sin manga tau. Sagawa' hisiyu-siyu in magparachaya kaniya, di' tuud magsusun sin nangandul sila kaniya.\u201d "
                            }
                        ]
                    },
                    {
                        "verses": [
                            {
                                "text": "Manga taymanghud ku Almasihin, in kabayaan ku tuud amu in manga pagkahi ku Yahudi mapuas dayn ha manga dusa nila iban makapasurga' sila. Amu tuud yan in piyapangayu' ku duwaa pa Tuhan."
                            },
                            {
                                "text": "Kiyaiingatan ku sin matuyu' sila magad sin kabayaan sin Tuhan, sagawa' wala' nagkugdan in aturan sin pag'agad nila."
                            },
                            {
                                "text": "Way pangh\u0101ti nila pasal sin aturan hipaagad kanila sin Tuhan ha supaya sila maampun iban maitung sin Tuhan mabuntul. G\u0101m mayan in piyagtuyuan nila iyagad in aturan amu in ha pikil nila makapuas sin dusa nila. Wala' sila nagkahagad sin aturan amu in kiyamaksud hipaagad sin Tuhan ha manga tau, ha supaya sila maitung sin Tuhan mabuntul."
                            },
                            {
                                "text": "In pagkari sin Almasi pa dunya, amuna in kahinapusan sin pag'agad sin tau ha sara'. Bihaun hisiyu-siyu in magparachaya iban mangandul ha Almasi amuna ampunun iban itungun sin Tuhan mabuntul, biya' sin wala' nakarusa. "
                            },
                            {
                                "text": "  Kiyasulat hi Musa in pasalan sin tau magad ha sara' sin Tuhan ha supaya maitung sin Tuhan mabuntul, amu agi, \u201cHisiyu-siyu in makaagad tuud sin kat\u0101n daakan sin sara' sin Tuhan (ha wayruun s\u0101' niya), awn kabuhi' niya kakkal.\u201d"
                            },
                            {
                                "text": "Sagawa' amuna ini in bayta' ha lawm Kitab ha pasal sin tau itungun sin Tuhan mabuntul karna' sin pagparachaya iban pangandul nila kan \u012asa, amu agi, \u201cAyaw na kamu magpikil sin subay awn madtu pa surga',\u201d h\u0101ti niya, kumawa' ha Almasi pakariun pa dunya."
                            },
                            {
                                "text": "\u201cAyaw kamu isab magpikil sin subay awn madtu pa hula' sin manga patay,\u201d h\u0101ti niya kumawa' ha Almasi madtu pa ahirat."
                            },
                            {
                                "text": "Sabab, biya' sin bayta' ha lawm Kitab, amu agi, \u201cIn Parman sin Tuhan maluhay niyu tuud kah\u0101tihan, sabab in yan daran ha lawm simud niyu iban ha lawm pikilan niyu.\u201d Na, in Parman yan, amuna in piyagnas\u012bhat namu' kaniyu pasal sin pagparachaya iban pagpangandul ha Almasi."
                            },
                            {
                                "text": "Bang kamu magsabunnal sin in hi \u012asa amuna in Panghu' iban bang kamu magkahagad tuud sin in siya biyuhi' sin Tuhan nagbalik dayn ha kamatay, in kamu mapuas dayn ha manga dusa niyu iban makapasurga' kamu."
                            },
                            {
                                "text": "Karna' bang magkahagad in lawm atay niyu kan \u012asa, ampunun iban itungun kamu sin Tuhan mabuntul, biya' sin wala' nakarusa. Bang kamu magpamahalayak ha manga tau sin simud niyu sin hi \u012asa in Panghu' niyu, in kamu yan mapuas na dayn ha manga dusa iban makapasurga' kamu."
                            },
                            {
                                "text": "Sabab kiyasulat ha lawm Kitab, amu agi, \u201cHisiyu-siyu in magparachaya ha Almasi, di' tuud siya magsusun.\u201d"
                            },
                            {
                                "text": "In bichara yan kiyatakdil ha m\u0101nusiya' kat\u0101n, sibu' da Yahudi iban bukun, sabab hambuuk da in Tuhan, Panghu' nila, amu in magdirihil tulung-tabang ha manga tau, hisiyu-siyu in mangayu'-ngayu' kaniya."
                            },
                            {
                                "text": "Biya' na sin kiyabayta' ha lawm Kitab, amu agi, \u201cHisiyu-siyu in mangayu' tabang ha Panghu', tantu da lappasun.\u201d"
                            },
                            {
                                "text": " Sumagawa' biya' diin in kapangayu' nila tabang ha Panghu', bang sila di' magparachaya kaniya? Iban biya' diin in kaparachaya nila kaniya, bang nila wala' diyungug in Bayta' Marayaw pasal niya? Iban biya' diin in karungug nila pasal niya, bang di' hipamahalayak kanila in Bayta' Marayaw?"
                            },
                            {
                                "text": "Iban biya' diin in kapamahalayak sin Bayta' Marayaw bang wayruun tau daakun madtu magpamahalayak kanila? Sagawa' awn manga tau naraak sin Tuhan. Biya' na sin kiyasulat ha lawm Kitab, amu agi, \u201cMakakuyag tuud in pagdatung sin manga magpamahalayak sin Bayta' Marayaw.\u201d"
                            },
                            {
                                "text": " Sumagawa' hangkatiyu' da in timayma' sin Bayta' Marayaw. Karna' nakapamung hi Nabi Isayas sin timpu nakauna yadtu, laung niya, \u201c\u016a Tuhan ku, hangkatiyu' da in magkahagad sin bayta' piyamahalayak namu' ha manga tau.\u201d"
                            },
                            {
                                "text": "Manjari, magparachaya in manga tau ha Almasi bang nila karungugan in Bayta' Marayaw pasal niya. Iban karungugan nila in Bayta' Marayaw bang hipamahalayak na kanila."
                            },
                            {
                                "text": " Sagawa' awn ini pangasubu ku kaniyu. Mayta', in manga Yahudi di' magparachaya ha Almasi? Mayta', wala' sila nakarungug sin pasal niya? Tantu diyungug nila. Sabab kiyasulat ha lawm Kitab, amu agi, \u201cPiyamahalayak pa tau kat\u0101n sin manga naraak sin Tuhan in bayta' pasalan sin Almasi. Nasaplag in bayta' yan ha katilingkal dunya.\u201d "
                            },
                            {
                                "text": "Iban asubuhun ku pa isab kamu. Mayta', wala' ka kiyah\u0101tihan sin manga Yahudi, (sin in manga bangsa dugaing dayn kanila dihilan da isab kalappasan sin Tuhan)? Tantu, kiyah\u0101tihan nila da. Hi Musa in muna-muna imiyan sin in manga Yahudi nakah\u0101ti sin pasal yan. Sabab piyasulat sin Tuhan kaniya in pamung ini, amu agi, \u201cParulihun ku in bangsa bakas bukun ku suku', amu in biyababa' iban \u012byan sin manga bangsa Yahudi way kap\u016bsan, way pangh\u0101ti pasal Tuhan, ha supaya mangabughu' iban dugalan in manga tau bakas nap\u012b' ku suku' ku.\u201d "
                            },
                            {
                                "text": "L\u0101gi', minsan isab in hi Nabi Isayas maisug da namung, laung niya, \u201cNagparman in Tuhan, amu agi, \u2018In kasabunnalan pasal ku sim\u016bd pa lawm pamikil sin manga tau wala' nagtuyu' umingat pasal ku. Timampal in pasalan ku pa manga tau amu in wala' nag'usihat sin pasal ku.\u2019 \u201d "
                            },
                            {
                                "text": "Sagawa' ha pasal sin manga tau bangsa Israil, yari in kiyapamung hi Nabi Isayas, laung niya, \u201cNagparman in Tuhan, amu agi, \u2018Masi na mayan aku timatagad sin pagparachaya k\u0101ku' sin manga tau bakas nap\u012b' ku suku'. Taymaun ku sila iban pagk\u016bg-kuyag, sumagawa' in sila simusulang iban di' magkahagad k\u0101ku'.\u2019 \u201d  "
                            }
                        ]
                    },
                    {
                        "verses": [
                            {
                                "text": "  Na, bihaun asubuhun ta kamu. Ha pikil niyu baha', siyulak na sin Tuhan in manga tau bakas nap\u012b' niya suku'? Tantu wala' niya siyulak. Sabab minsan in aku ini hambuuk bangsa Israil, hambuuk panubu' hi Ibrahim iban guwa' dayn ha pihak sin Binjamin, (malayngkan wala' da aku siyulak sin Tuhan)."
                            },
                            {
                                "text": "Wala' siyulak sin Tuhan in manga tau bakas niya nap\u012b' suku' niya dayn ha awal tagna'. Kaingatan niyu da isab h\u0101tiku in manga ayat kiyasulat ha lawm Kitab pasal hi Nabi Ilyas. Nagsuwara siya pa Tuhan pasal sin hinang mang\u012b' sin manga Israil amu in sukkal tuud ha lawm atay niya."
                            },
                            {
                                "text": "Laung niya, \u201c\u016a Panghu' ku, piyatay nila in manga nabi naraak mu iban liyubu nila in manga lugal pagkukulbanan. L\u0101gi' patayun nila aku. Tantu aku dakuman in nakapin simumba kaymu.\u201d"
                            },
                            {
                                "text": " Na, unu in sambag kaniya sin Tuhan? Biya' ha ini in sambag sin Tuhan kaniya, \u201cAwn pa nakapin pitu ngaibu tau suku' ku, amu in wala' ku piyas\u0101ran simumba ha tuhan-tuhan pagng\u0101nan Baal.\u201d"
                            },
                            {
                                "text": " Damikkiyan, biya' da isab ha yan in kah\u0101lan sin manga Israil bihaun. Bukun kat\u0101n tau Israil in nanaykud dayn ha Tuhan. Awn da isab tiyu'-tiyu' nakapin, amu in miyamagad tuud ha Tuhan. In sila ini nap\u012b' sin Tuhan suku' niya, pasal sin lasa iban luuy niya kanila."
                            },
                            {
                                "text": "In pagp\u012b' sin Tuhan sin manga suku' niya bukun dayn ha pasal sin manga hinang nila marayaw, sagawa' dayn ha pasal sin lasa iban ulung sin Tuhan kanila. Sabab bang in pagp\u012b' sin Tuhan sin manga suku' niya dayn ha pasal sin manga hinang nila marayaw, na in h\u0101ti niya, in pagp\u012b' sin Tuhan, itungun na tungbas bukun ulung."
                            },
                            {
                                "text": " Na, unu baha' in hikapamung taniyu ha pasal ini? Wala' kiyabaakan sin kamatauran sin manga tau bangsa Israil in piyaglawag nila, (amu in d\u0101n bang biya' diin in kaitung kanila sin Tuhan tau mabuntul). Sagawa' amura in nakab\u0101k sin d\u0101n, in pilang sulag tau Israil nap\u012b' suku' sin Tuhan. Ampa in kaibanan timugas in atay nila tudju pa Tuhan."
                            },
                            {
                                "text": "Biya' na sin kiyasulat ha lawm Kitab pasalan sin tau ini matugas in pag'atay tudju pa Tuhan, amu agi, \u201cPiyas\u0101ran na sin Tuhan napundul in pikilan nila. (Hangkan di' nila masilang in naug dayn ha Tuhan iban bukun.) Sampay pa bihaun biya' sila sin di' makakita' minsan awn mata nila, iban biya' sila bisu minsan awn taynga nila.\u201d "
                            },
                            {
                                "text": "Iban kiyasulat ha lawm Kitab in pamung hi Daud pasal sin manga Yahudi, laung niya, \u201cBang mayan in manga pakaradjaan kakuyagan nila hinangun in makaparatung kanila kasiksaan. Bang mayan sila mabiya' sin sapantun nakas\u016bd pa lawm li'tag wayruun paguyan nila, iban mabiya' sin nahulug pa lawm lungag malawm wayruun guwaan nila."
                            },
                            {
                                "text": "Bang mayan sila mabiya' buta di' makakita'. Iban bang mayan sila di' ma\u012bg dayn ha lawm kabinsanaan sakahaba' waktu.\u201d "
                            },
                            {
                                "text": "In hinang sin manga Yahudi, bang ib\u0101rat tau, nakabungku' sila nakaligad, pagga sila wala' nagparachaya ha Almasi. Na, pagga biya' ha yan in kah\u0101lan nila ha pikil niyu di' na ka sila makabangun magbalik saumul tahun? Tantu, makabangun sila magbalik. Magbalik sila pa Tuhan. Manjari bihaun, karna' dayn ha sabab sin dusa nila tudju pa Tuhan, in manga tau bukun bangsa Yahudi napuas na dayn ha dusa nila iban makapasurga' sila. Naawn in biya' ha ini ha supaya mangabughu' in manga Yahudi iban magkahagad na sila huminang sin kabayaan sin Tuhan."
                            },
                            {
                                "text": "Bang dayn ha sabab sin dusa sin manga bangsa Yahudi iban sin pagtaykud nila dayn ha Tuhan, naawn in karayawan sin manga tau bukun bangsa Yahudi, luba' pa tuud in karayawan dumatung pa manga tau kat\u0101n ha dunya bang jumukup na in taud sin manga Yahudi magad ha kabayaan sin Tuhan."
                            },
                            {
                                "text": "  Yari awn hipamung ku pa manga kamu bukun bangsa Yahudi. In aku ini kiyawakilan sin Almasi magpamahalayak sin pasal niya pa manga tau bukun bangsa Yahudi. In hinang ini hiyahargaan ku tuud."
                            },
                            {
                                "text": "Kalu-kalu mangabughu' in manga pagkahi ku Yahudi sin kaagi ku magpamahalayak kaniyu. Na, dayn ha pasal sin pangabughu' nila, in kaibanan kanila magparachaya na ha Almasi biya' sin pagparachaya niyu, sarta' mapuas na sila dayn ha manga dusa nila."
                            },
                            {
                                "text": "Karna' tiyaykuran mayan sin Tuhan in manga bangsa Yahudi, in manga tau bukun bangsa Yahudi diyayaw na sin Tuhan nahinang manga suku' niya. Na, luba' pa tuud in karayawan matabuk sin manga tau kat\u0101n, bang taymaun na sin Tuhan magbalik in manga bangsa Yahudi. Sabab ha waktu dumatung yan in manga tau amu in bakas miyatay mabuhi' na magbalik!"
                            },
                            {
                                "text": " Bang in manga kamaasan sin manga Yahudi, hinda Ibrahim, nahinang suku' sin Tuhan, na, di' manjari bang in manga panubu' nila di' mahinang isab suku' sin Tuhan. Biya' sapantun kahuy, bang in gamut niya suku' sin Tuhan, damikkiyan da in manga sanga niya."
                            },
                            {
                                "text": " Sagawa' tiyu'tu' sin Tuhan in kaibanan sanga sin kahuy jaytun hiyahargaan niya tiyanum niya. Pag'ubus ampa niya siyugpat biyaggut pa kahuy yan in manga sanga sin hambuuk kahuy jaytun dayn ha lawm k\u0101tian amu in timubu' isa-isa niya. Na, mabuhi' in manga sanga ini sabab marayaw in gamut sin kahuy yan. Na, in manga bangsa Yahudi amuna in diyalil sanga tiyu'tu' sin Tuhan. Ampa in manga kamu, tau bukun bangsa Yahudi, amuna in diyalil sanga siyugpat biyaggut pa kahuy tiyanum sin Tuhan. Awn na bahagi' niyu ha manga karayawan suku' sin manga Yahudi."
                            },
                            {
                                "text": "Hangkan, ayaw niyu baba'-babaa in manga bangsa Yahudi, amu in diyalil sanga tiyu'tu' sin Tuhan dayn ha kahuy tiyanum niya. Di' kamu t\u016bpun mag'abbu, sabab in kamu yan, amu in diyalil manga sanga, di' mabuhi' bang bukun dayn ha manga Yahudi amu in diyalil gamut sin kahuy."
                            },
                            {
                                "text": " Sagawa' maray' makaiyan kamu, laung niyu, \u201cBunnal in bichara mu yan, sagawa' bukun ka in manga Yahudi biya' sin sapantun sanga tiyu'tu' sin Tuhan dayn ha kahuy hiyahargaan niya, ampa in manga sanga, amu in kami bukun bangsa Yahudi, giyanti' kanila?\u201d"
                            },
                            {
                                "text": "Bunnal yan. In manga Yahudi biya' sin sapantun manga sanga tiyu'tu' sin Tuhan dayn ha kahuy hiyahargaan niya sabab wala' sila nagparachaya ha Almasi. H\u0101ti in manga kamu, amu in biya' sapantun manga sanga siyugpat biyaggut pa kahuy yan, in giyanti' kanila, sabab sin pagparachaya niyu ha Almasi. Sagawa' ayaw kamu mag'abbu. G\u0101m mayan subay kamu magmabuga' pa Tuhan."
                            },
                            {
                                "text": "Karna' tumtuma niyu, minsan in manga Yahudi, amu in biya' sapantun manga sanga tuud sin kahuy tiyanum sin Tuhan, malayngkan, tiyu'tu' da sila sin Tuhan. Na, ha pikil niyu, kamu pa isab in di' tu'tuun sin Tuhan, bang kamu di' magad sin kabayaan niya?"
                            },
                            {
                                "text": " Na, dayn ha ini, kakitaan natu' bang biya' diin in dayaw iban bungis sin Tuhan ha manga m\u0101nusiya'. Landu' niya pahunitan in manga tau tumaykud dayn kaniya, sagawa' maluuy siya kaniyu, bang niyu di' butawanan in pangandul niyu ha tulung-tabang niya kaniyu. Sagawa' bang niyu butawanan in pangandul niyu, na, mabiya' da isab kamu yan sapantun sin manga sanga tu'tuun niya."
                            },
                            {
                                "text": "Malayngkan, in manga Yahudi amu in siyulak sin Tuhan, bang sila magparachaya na ha Almasi, taymaun na sila magbalik sin Tuhan. Biya' sila yan sin manga sanga hisugpat magbalik sin Tuhan pa kahuy asal bakas kiyabutangan nila. In yan tantu tuud mahinang sin Tuhan."
                            },
                            {
                                "text": "Biya' sin piyamung ku in kamu bukun bangsa Yahudi ib\u0101rat kamu sanga kiyawa' dayn ha kahuy jaytun ha lawm k\u0101tian, amu in timubu' isa-isa niya, ampa kiyasugpat pa kahuy jaytun piyaparuli marayaw, minsan amu in m\u0101hang hinangun. Na, amu pa ka isab in di' hikasugpat magbalik sin Tuhan in asal manga sanga sin kahuy yan? In h\u0101ti niya, amu pa ka isab in di' taymaun magbalik sin Tuhan in manga Yahudi, amu in asal nap\u012b' niya suku' dayn sin awal tagna', minsan isab in manga kamu bukun bangsa Yahudi h\u012bnang niya da suku'?"
                            },
                            {
                                "text": "  Manga taymanghud ku bukun Yahudi, mabaya' ku hipah\u0101ti kaniyu in maksud sin Tuhan, amu in wala' kiyah\u0101tihan sin manga tau nakauna. Hibayta' ku ini kaniyu ha supaya kamu di' magpikil sin mataas kamu dayn ha manga Yahudi. Ini in kabayaan ku hipah\u0101ti kaniyu. In tugas sin \u016b sin manga bangsa Yahudi bukun sampay pa kasaumulan. Bang jumukup na in taud sin manga tau bukun bangsa Yahudi, amu in magkahagad na ha Tuhan, na, in manga bangsa Yahudi magkahagad iban magbalik na pa Tuhan."
                            },
                            {
                                "text": "Hangkan tantu tuud in bangsa Israil kat\u0101n mapuas da dayn ha dusa iban lappasun da sila. Kiyasulat sin manga kanabihan ha lawm Kitab in Parman sin Tuhan, amu agi, \u201cIn Manglalappas dumatung dayn ha hula' Siyun. Papasan niya in kat\u0101n kang\u012ban sin manga Yahudi, panubu' hi Ya'kub."
                            },
                            {
                                "text": "Bang dumatung na in waktu, papasan ku in kat\u0101n dusa nila biya' sin asal kiyajanji' ku kanila nakauna.\u201d "
                            },
                            {
                                "text": "In manga Yahudi nahinang satru' sin Tuhan, sabab wala' sila nagparachaya ha Bayta' Marayaw niyanas\u012bhat namu' kanila. Sagawa' in hinang nila yan nakarihil karayawan kaniyu manga bangsa dugaing. Sabab di' mayan sila magparachaya, miyawn kami nagnas\u012bhat kaniyu sin Bayta' Marayaw. Malayngkan, minsan biya' ha yan, masi da malasa in Tuhan kanila, sabab asal sila in nap\u012b' sin Tuhan suku' niya dayn sin awal tagna', iban pasal sin janji' niya ha manga kaapu'-apuan nila yadtu."
                            },
                            {
                                "text": "Sabab in Tuhan di' magpinda in pikilan niya pasal sin manga tau nap\u012b' niya suku' iban sin anugharaan niya."
                            },
                            {
                                "text": "Na, in manga kamu bukun bangsa Yahudi, ha tagna' di' kamu magkahagad ha Tuhan. Sagawa' bihaun kiyaluuyan na kamu sin Tuhan sabab nagkahagad kamu sin Bayta' Marayaw. Iban hangkan kamu nakarungug sin Bayta' Marayaw sabab in yan siyulak sin manga Yahudi."
                            },
                            {
                                "text": "Manjari, biya' da isab ha yan in manga Yahudi, sabab minsan sila di' magkahagad ha Tuhan bihaun, ha sus\u016bngun lumuuy da in Tuhan kanila biya' da isab sin luuy niya kaniyu."
                            },
                            {
                                "text": "Hangkan piyakita' sin Tuhan sin in m\u0101nusiya' kat\u0101n, sibu' da Yahudi iban bukun, di' magkahagad kaniya, ha supaya mapakita' niya isab in luuy niya ha manga m\u0101nusiya' kat\u0101n."
                            },
                            {
                                "text": " Di' hikatugila' in luuy sin Tuhan k\u0101tu'niyu. Sangat malawm in ingat niya, di' maabut sin pamikil taniyu iban kaingatan niya in unu-unu kat\u0101n. Di' natu' kah\u0101tihan in pamikil niya, iban di' natu' kah\u0101tihan in manga hinang niya. "
                            },
                            {
                                "text": "Karna' biya' na sin kiyasulat ha lawm Kitab, amu agi, \u201cWayruun tau in makaingat sin pamikil sin Tuhan. Wayruun tau in makahindu' kaniya.\u201d"
                            },
                            {
                                "text": "\u201cWayruun tau kiyautangan niya buddi, sabab di' siya magkagunahan unu-unu dayn ha m\u0101nusiya'.\u201d"
                            },
                            {
                                "text": "Sabab in unu-unu kat\u0101n piyapanjari niya, iban siya in tagdapu makapagbaya' ha unu-unu kat\u0101n piyapanjari niya. L\u0101gi' in kiyamaksud ha kat\u0101n piyapapanjari niya amu in magpakita' sin kalagguan niya. Pudjihun natu' in Tuhan kasaumulan. Amin!  "
                            }
                        ]
                    },
                    {
                        "verses": [
                            {
                                "text": "  Na, manga taymanghud ku Almasihin, dayn ha sabab sin laggu' sin ulung sin Tuhan k\u0101tu'niyu, junjungun ku kaniyu, bugsuan niyu na in baran niyu pa Tuhan. Siya na in papagbayaa niyu sin ginhawa-baran niyu. Suchiha niyu in baran niyu dayn ha unu-unu mang\u012b' ha salugay niyu buhi' bat kasulutan in Tuhan kaniyu. Sabab amu yan in pagtaat nakaamu."
                            },
                            {
                                "text": "Ayaw kamu magad sin ligut sin dunya ini, sagawa' papindahan niyu ha Tuhan in ha lawm atay niyu ha supaya ma\u012bg in unu-unu mang\u012b' ha lawm pikilan niyu. Bang niyu mahinang in biya' ha yan, tantu kaingatan niyu bang unu in kabayaan sin Tuhan. In kabayaan sin Tuhan in unu-unu marayaw, iban amu in makasulut kaniya, iban amu in wayruun unu-unu ng\u012b' niya."
                            },
                            {
                                "text": " Bilang hambuuk tau kiyawakilan sin Tuhan magnas\u012bhat kaniyu, ini in hikahindu' ku pa kaniyu kat\u0101n. Ayaw da kamu magpataas sin atay niyu. Bang kamu magpikil mag'abbu sin pasal baran niyu, sarang di' lumiyu dayn ha unu-unu amu in ganta' hikat\u016bp kaniyu. G\u0101m mayan pagpababa' kamu sin atay niyu. Sabab in kat\u0101n ingat-kapandayan niyu yan d\u012bhil kaniyu sin Tuhan, pasal sin pangandul niyu kaniya."
                            },
                            {
                                "text": "In anggawta'-baran natu' mataud ginisan panyap niya biya' na sin siki, lima, mata, taynga iban sin kaibanan, sagawa' di' magsibu'-sibu' in hinang nila."
                            },
                            {
                                "text": "Damikkiyan, biya' da isab ha yan in hantang sin kitaniyu manga Almasihin. In kitaniyu manga Almasihin, minsan kitaniyu mataud natitibuuk kitaniyu, sabab in kitaniyu manga suku' sin Almasi, amuna in biya' hantang panyap sin anggawta'-baran niya, nagsusugpat-siyugpati."
                            },
                            {
                                "text": "Sabab sin lasa sin Tuhan k\u0101tu'niyu dihilan niya kitaniyu pakaniya-pakaniya ingat-kapandayan. Unu-unu na in ingat-kapandayan d\u012bhil k\u0101tu'niyu, subay yan hipaglagi natu' ha karayawan. Bang sawpama kiyarihilan kitaniyu sin ingat-kapandayan magpasampay sin Parman sin Tuhan, subay amu tuud in hipasampay natu', in unu-unu piyanyata' sin Tuhan k\u0101tu', amu in biyunnal taniyu naug dayn kaniya."
                            },
                            {
                                "text": "Bang isab sawpama in suku' kiyarihil k\u0101tu'niyu tumabang ha pagkahi taniyu, na subay tuud kitaniyu tumabang. Bang isab magnas\u012bhat, na, subay kitaniyu magnas\u012bhat tuud."
                            },
                            {
                                "text": "Bang isab kitaniyu kiyarihilan sin ingat-kapandayan magpahugut sin \u012bman sin pagkahi taniyu, na subay natu' yan hinangun tuud. Na, bang isab in suku' natu' tumabang dumihil sin kulang kabus sin pagkahi natu', na subay natu' yan hinangun tuud tulus-ihilas sin atay natu'. Bang isab kitaniyu kiyarihilan sin ingat-kapandayan magnakura', na subay natu' tuud hinangun iban tuyuan. Na, bang isab in suku' taniyu tumabang ha manga kiyasisigpitan, na subay natu' tuud hinangun dayn ha k\u016bg-baya' taniyu."
                            },
                            {
                                "text": " In lasa natu' ha pagkahi taniyu subay d\u0101 tuud dayn ha lawm atay. Butawani niyu na in unu-unu mang\u012b', iban pas\u016bra niyu pa lawm atay niyu in unu-unu marayaw."
                            },
                            {
                                "text": "In manga kamu agad kan \u012asa, subay maglasa-liyasahi biya' sin magtaymanghud, iban subay awnun tuud in pag'addat-iyaddati pakaniya-pakaniya."
                            },
                            {
                                "text": "Ayaw kamu maglisu'-lisu', sagawa' pagtuyu' tuud kamu maghulas-sangsa' ha Panghu' tulus-ihilas sin atay niyu."
                            },
                            {
                                "text": "Pagk\u016bg-kuyag kamu sabab sin huwat-huwat niyu ha janji' sin Tuhan kaniyu. Subay kamu masabal bang kamu ha lawm kabinsanaan. Iban ayaw niyu pagbugtua in pagpangarap niyu pa Tuhan."
                            },
                            {
                                "text": "Ayaw niyu pag'ikutan in unu-unu niyu ha manga pagkahi niyu Almasihin. Asipa niyu tuud marayaw in hisiyu-siyu humanti' mawn pa b\u0101y niyu, dayn ha dugaing hula'."
                            },
                            {
                                "text": " Pangayui niyu duwaa pa marayaw in hisiyu-siyu na tau nangjahulaka' kaniyu. Ayaw niyu sila pagsuknai pa mang\u012b'."
                            },
                            {
                                "text": "Agad kamu pagk\u016bg-kuyag ha pagkahi niyu, amu in awn piyagk\u016bg-kuyagan niya, iban agad isab kamu magdukka ha pagkahi niyu, amu in awn piyagdukkahan niya."
                            },
                            {
                                "text": "Paghangka-atay kamu pakaniya-pakaniya. Ayaw kamu magpataas sin atay niyu. G\u0101m mayan ayaw kamu masipug mag'agad iban sin manga tau baba'. Iban ayaw kamu magpikil sin kamu na tuud in maingat dayn ha kat\u0101n."
                            },
                            {
                                "text": " Bang awn tau huminang mang\u012b' kaniyu, ayaw niyu isab siya bawsa sin hinang mang\u012b'. Amu in tuyua niyu hinangun amu in unu-unu mabuntul ha mata sin tau."
                            },
                            {
                                "text": "Bang awn dapat ayaw tuud kamu magk\u0101lu iban sin tau minsan hisiyu. G\u0101m mayan pagsulut-siyuluti kamu."
                            },
                            {
                                "text": "Manga bagay kalasahan ku, ayaw kamu mamaws ha hisiyu-siyu na tau nakahinang mang\u012b' kaniyu, sagawa' Tuhan na in papamawsa niyu. Karna' kiyasulat ha lawm Kitab in Parman sin Tuhan amu agi, \u201c \u2018Aku in mamaws. Aku in tumungbas ha manga tau himinang mang\u012b' kaniyu,\u2019 laung sin Panghu'.\u201d "
                            },
                            {
                                "text": "L\u0101gi' agara niyu isab in kiyasulat ha lawm Kitab, amu agi, \u201cBang mu kakitaan hiyahapdi' in banta mu, pakauna siya. Bang siya iyuhaw, painuma siya. Karna' bang mu yan mahinang kaniya, sumipug tuud siya kaymu.\u201d "
                            },
                            {
                                "text": "Bang awn huminang mang\u012b' kaniyu, ayaw niyu isab siya bawsa sin hinang mang\u012b', ha supaya kamu di' kalaminan sin hinang niya mang\u012b'. Sagawa' bawsa niyu siya sin hinang marayaw, ha supaya in siya kalaminan sin hinang niyu marayaw, iban di' na sum\u016bng in hinang mang\u012b'. "
                            }
                        ]
                    },
                    {
                        "verses": [
                            {
                                "text": "  In tau kat\u0101n subay magkahagad ha manga tau namamarinta ha hula' nila, sabab wayruun tau kiyarihilan kawasa mamarinta bang bukun dayn ha kabayaan sin Tuhan. Tuhan in nagpalingkud kanila mamarinta minsan hariin hula'."
                            },
                            {
                                "text": "Hisiyu-siyu in sumulang ha tau namamarinta ha hula', biya' niya da isab siyulang in kabayaan sin Tuhan, sabab Tuhan in nagkabayaan nagpalingkud kanila mamarinta. L\u0101gi' hisiyu-siyu in huminang sin biya' ha yan paratungan siya kabinsanaan baws sin dusa niya sumulang ha parinta."
                            },
                            {
                                "text": "In manga tau himihinang marayaw, wayruun kabugaan nila ha manga tau namamarinta. Amura in manga himihinang sin mang\u012b' in mabuga' kanila. Bang kamu mabaya' sin wayruun kabugaan niyu ha manga namamarinta ha hula', subay marayaw in hinang niyu. Na, lagguun nila kamu."
                            },
                            {
                                "text": "Sabab in sila ini piyapamarinta sin Tuhan bat mahinang in maksud niya, amu in hikarayaw sin kah\u0101lan niyu. Sumagawa' bang kamu huminang sin mang\u012b', na t\u016bp kamu muga', sabab in sila yan awn kapatut dayn ha Tuhan dumihil kabinsanaan ha hisiyu-siyu tau nakahinang mang\u012b'."
                            },
                            {
                                "text": "Na, hangkan pagkahagad tuud kamu ha daakan sin manga tau namamarinta ha hula', bukun sadja isab pasal mabuga' kamu sin kabinsanaan dumatung kaniyu, sagawa' pasal kiyaingatan niyu tuud sin amu yan in mapatut hinangun niyu."
                            },
                            {
                                "text": " Na, dayn ha manga palsababan yan, hangkan isab kitaniyu magbayad sukay pa parinta, sabab in manga tau namamarinta bang sila maghinang sin kiyawajib kanila, na, in kasabunnalan niya, Tuhan in piyaghulas-sangsaan nila."
                            },
                            {
                                "text": "Hangkan bayari niyu in unu-unu, amu in subay bayaran ha parinta. Pag'addati niyu iban laggua niyu in manga kat\u0101n namamarinta. "
                            },
                            {
                                "text": "  Bang awn utang niyu magt\u016by niyu bayari, bang maabut na in waktu sin pagbayad niyu. Ayaw niyu palugaya in pagbayad niyu. Amura in subay niyu palugayun in pagkasi-lasa niyu ha pagkahi niyu. Bang kamu maglasa-liyasahi pakaniya-pakaniya, na maagad niyu tuud in sara' sin Tuhan."
                            },
                            {
                                "text": "In manga sara' sin Tuhan kiyapanaug dayn kan Musa biya' na sin, \u201cAyaw kamu magjina, ayaw kamu mamunu', ayaw kamu manakaw, ayaw kamu maghawa-napsu,\u201d in manga yan iban kaibanan pa sara', biya' niyu da sin naagad kat\u0101n, bang niyu agarun in hambuuk sara' sin Tuhan, amu agi, \u201cKalasahi niyu in pagkahi niyu biya' sin lasa niyu ha baran niyu.\u201d"
                            },
                            {
                                "text": "Sabab bang kitaniyu malasa tuud ha pagkahi natu', di' kitaniyu makapikil huminang sin mang\u012b' kanila. Hangkan bang kitaniyu malasa ha pagkahi taniyu, biya' natu' da naagad in kat\u0101n sara' sin Tuhan."
                            },
                            {
                                "text": " Hangkan hinanga niyu tuud in biya' ha yan, sabab bang ib\u0101rat natut\u016bg, naabut na in waktu sin pagbati' niyu. Kaingatan niyu da. Iban hangkan kamu subay magbati' huminang sin kabayaan sin Tuhan, sabab ha tagna' natu' nagparachaya ha Almasi biya' hantang malugay pa in waktu sin pagbalik niya mari pa dunya lumappas k\u0101tu', sagawa' bihaun biya' hantang nagsusuuk na."
                            },
                            {
                                "text": "(In lawm dunya ini biya' hantang d\u016bm sadja naninigidlum, sabab sin manga dusa sin manga m\u0101nusiya'.) Sagawa' bihaun maray' na lumabay in d\u016bm, di' lumugay maadlaw na. Hangkan, subay natu' na butawanan in unu-unu kat\u0101n hinang mang\u012b', amu in suku' sin katigidluman, iban pakayun natu' na in addat-tab\u012bat mat\u016bp hinangun sin tau ha lawm kasawahan, amu in biya' hantang pakukus hipangatu natu' ha manga unu-unu mang\u012b'."
                            },
                            {
                                "text": "Subay natu' parayawun na tuud in addat-tab\u012bat natu' biya' sin manga tau amu in dihilan na sin Tuhan kasawahan in pamikil nila. Hangkan hundungi niyu na in pagbunyi-bunyi malingug iban mag'inum landu' sin manga makahilu. Ayaw na mayan kamu magjina, maghinang maasihat, magk\u0101lu iban mag'akig pakaniya-pakaniya."
                            },
                            {
                                "text": "Sagawa' amuna in pakaya niyu in addat-tab\u012bat sin Panghu' natu', \u012asa Almasi. Ayaw niyu na mayan d\u016bli in hawa-napsu sin ginhawa-baran niyu amu in manga napsu niyu mang\u012b'. "
                            }
                        ]
                    },
                    {
                        "verses": [
                            {
                                "text": "  Asipa niyu marayaw iban paagara maglamud iban kamu in manga pagkahi niyu Almasihin, amu in mahuka' pa in \u012bman ha Almasi. Sagawa' in pasal sin manga pamikil nila amu in ha pikil niyu wala' nakaamu, ayaw niyu sila d\u0101ha maglugat."
                            },
                            {
                                "text": "Karna' bang sawpama awn hambuuk tau mahuka' pa in \u012bman niya ha Almasi, in pangannal niya in unu-unu hayup sumbay'un, haram iban di' makaun. Hangkan sayul sadja in hipaglamay niya. Sagawa' in tau mahugut in \u012bman niya ha Almasi, ha pikil niya, in unu-unu kakaun makaun niya."
                            },
                            {
                                "text": "Sagawa' in manga tau amu in magkaun sin manga unu-unu kakaun, subay nila di' baba'-babaun in manga tau di' magkaun sin manga susumbay'un. Damikkiyan in manga tau di' magkaun sin susumbay'un, subay nila isab di' sallaun in manga tau amu in magkaun sin unu-unu na kakaun, sabab in sila yan tiyayma' na sin Tuhan suku' niya."
                            },
                            {
                                "text": "Karna' wayruun kapatut niyu sumalla' sin hinang sin hambuuk daraakun sin dugaing tau, sabab bukun kamu in piyaghinangan niya. Hangkan amura in piyaghinangan niya in tagakapatut sumagda sin hinang niya bang kimugdan atawa wala'. Tantu kumugdan in hinang niya, sabab tabangan siya sin Panghu' natu' ha supaya kumugdan in hinang niya."
                            },
                            {
                                "text": " Awn isab yan manga tau bang ha pikilan nila awn manga adlaw amu in labi tuud marayaw dayn ha kaibanan adlaw. Sagawa' ha pikilan sin kaibanan tau, sibu'-sibu' da in adlaw kat\u0101n. Na, in pakaniya-pakaniya kaniyu subay niyu tuud tantuhun in pamikil niyu ha pasal ini."
                            },
                            {
                                "text": "Karna' in tau amu in nagpikil labi maharga' in hambuuk adlaw dayn ha kaibanan adlaw, in yan h\u012bnang niya hipanglaggu' niya ha Panghu'. Damikkiyan, in tau amu in magkaun sin unu-unu na kakaun, in yan hipanglaggu' niya da isab pa Panghu', sabab nagsarang-sukul siya pa Tuhan pasal sin manga kakaun yan. Iban hisiyu-siyu isab in di' kumaun sin manga susumbay'un, in sabab hangkan siya di' magkaun pasal lagguun niya in Panghu', iban magsarang-sukul da isab siya pa Tuhan."
                            },
                            {
                                "text": "Karna' in kitaniyu manga Almasihin buhi' na ka atawa patay, subay in hinangun natu' in makasulut ha Panghu' bukun pa baran natu'."
                            },
                            {
                                "text": "Ha salugay natu' buhi', subay kitaniyu huminang sin unu-unu kabayaan sin Panghu'. Iban minsan kitaniyu mapatay, siya da isab in agaran natu'. Hangkan in kitaniyu, buhi' na ka atawa patay, asal suku' na sin Panghu'."
                            },
                            {
                                "text": " Sabab, hangkan na in Almasi miyatay iban nabuhi' nagbalik, ha supaya siya na in mahinang Panghu' sin kat\u0101n suku' niya, sibu' da buhi' atawa patay."
                            },
                            {
                                "text": "Na, pagga biya' ha yan in h\u0101l niya, asubuhun ta kamu. Mayta', in kamu amu in di' magkaun sin susumbay'un, sallaun niyu in manga taymanghud niyu Almasihin amu in magkaun sin susumbay'un? H\u0101ti isab in kamu manga magkaun sin susumbay'un, mayta' niyu baba'-babaun in taymanghud niyu di' magkaun sin susumbay'un? Mayta', wala' niyu ka kiyaingatan sin in kitaniyu kat\u0101n ha adlaw mahuli mangarap da pa Tuhan, amu in dumihil hukuman sin kat\u0101n bakas nahinang natu'?"
                            },
                            {
                                "text": "Karna' kiyasulat ha lawm Kitab in Parman sin Tuhan, amu agi, \u201c \u2018Tartantu tuud,\u2019 laung sin Panghu', \u2018in kat\u0101n m\u0101nusiya' sumujud k\u0101ku'. In kat\u0101n m\u0101nusiya' magsabunnal sin aku tuud in Tuhan.\u2019 \u201d "
                            },
                            {
                                "text": "Hangkan in kitaniyu kat\u0101n ha adlaw mahuli mamayta' da pa Tuhan sin kat\u0101n nahinang natu' ha salugay natu' d\u012b ha dunya."
                            },
                            {
                                "text": "  Hangkan ayaw na mayan kamu sumalla' sin hinang sin manga pagkahi niyu Almasihin. Sagawa' in subay niyu hitaw' pa lawm pikilan niyu, amu in di' hinangun in unu-unu amu in mahinang puun-sabab magdusa in pagkahi niyu."
                            },
                            {
                                "text": "Karna' in aku ini bilang hambuuk suku' sin Panghu' natu' \u012asa, kaingatan ku sin tantu tuud wayruun kakaun haram. Sagawa' bang ha pikilan sin hambuuk tau awn kaibanan manga kakaun haram, na in kakaun yan haram kaniya."
                            },
                            {
                                "text": "Bang in hambuuk taymanghud niyu Almasihin sumusa in atay niya pasal sin pagkaun niyu sin kakaun amu in haram bang ha pikilan niya, na in h\u0101ti niya in kamu yan wayruun lasa ha taymanghud niyu. Bang in pagkaun niyu sin kakaun yan amuna in mahinang puun-sabab kumang\u012b' in pag'agad sin taymanghud niyu ha Almasi, na marayaw pa di' na kamu kumaun sin kakaun yan. Karna' in Almasi miyatay sabab-karna' nila."
                            },
                            {
                                "text": "Hangkan minsan ha pikil niyu marayaw in hinang niyu, bang ha pikil sin pagkahi niyu bukun marayaw, na ayaw niyu na hinanga sabab makabichara na sadja sila pa mang\u012b' pasal sin hinang niyu."
                            },
                            {
                                "text": "In kitaniyu ini ha lawm pamarinta sin Tuhan. Na, bang kitaniyu magkahagad da tuud kaniya, bukun maharga' kaniya bang unu in kaunun atawa inumun natu'. In labi maharga' kaniya bang mabuntul in manga hinang niyu, magsulut-siyuluti kamu magkahi iban magk\u016bg-kuyag, amu in kakuyagan d\u012bhil k\u0101tu'niyu sin R\u016b sin Tuhan."
                            },
                            {
                                "text": "Na, bang biya' ha yan in pag'agad natu' ha Almasi, in Tuhan kasulutan k\u0101tu'niyu, iban pag'addatan kitaniyu sin pagkahi natu' m\u0101nusiya'."
                            },
                            {
                                "text": " Hangkan subay in pagmuhut-muhutan natu' hinangun, amu in makarayaw sin pangatayan sin pagkahi natu', iban subay kitaniyu magtabang-tiyabangi magpahugut sin pangandul natu' pakaniya-pakaniya ha Tuhan."
                            },
                            {
                                "text": "Ayaw niyu kang\u012ba in hinang sin Tuhan ha tau sakawkat kamu mabaya' kumaun sin susumbay'un. Bunnal in kat\u0101n kakaun makaun da sin tau, sagawa' makab\u0101k dusa in tau kumaun sin kakaun amu in mahinang puun-sabab magdusa in pagkahi niya."
                            },
                            {
                                "text": "Biya' ha ini in marayaw hinangun niyu. Marayaw pa kamu di' kumaun sin manga susumbay'un atawa minum sin manga makahilu atawa huminang sin manga unu-unu na, amu in mahinang puun-sabab magdusa in taymanghud niyu Almasihin."
                            },
                            {
                                "text": " Minsan ha pamikil niyu wayruun ng\u012b' sin manga hinang niyu magkaun minsan unu-unu na, ayaw na sadja kamu magkayba'. Taw'an niyu na sadja ha lawm atay niyu. Asal da kaingatan da sin Tuhan in ha lawm atay niyu. In tau di' maghawal-hawal sabab kaingatan niya nakaamu in hinang niya, tantu masannyang in lawm atay niya."
                            },
                            {
                                "text": "Sagawa' bang siya kumaun ampa hawal-hawal siya bang haram ka atawa bukun in kiyakaun niya, na magdusa siya pa Tuhan. Sabab kimaun siya sin kakaun di' kaihilasan sin atay niya. Iban unu-unu na mayan in hinangun natu', apabila bukun guwa' dayn ha pangandul ta pa Tuhan, h\u0101ti hawal-hawal kitaniyu sin hinang taniyu bang kimugdan atawa wala', ampa his\u016bng natu' da in hinang yan, na tantu magdusa kitaniyu, sabab in hinang yan bukun guwa' dayn ha pangandul taniyu pa Tuhan. "
                            }
                        ]
                    },
                    {
                        "verses": [
                            {
                                "text": "  In sasuku' sin kitaniyu mahugut na in pangandul pa Tuhan amu in di' maghawal-hawal pasal sin hinang taniyu bang kimugdan atawa wala', na in kitaniyu subay tumabang ha manga taymanghud natu' mahuka' pa in \u012bman, amu in maghawal-hawal in pikilan nila. Subay natu' sila pikilun. Subay bukun sadja baran taniyu in pikilun natu'."
                            },
                            {
                                "text": "G\u0101m mayan subay natu' sulutun in kabayaan sin taymanghud natu' iban subay natu' hinangun in hikarayaw kanila, ha supaya humugut in \u012bman nila."
                            },
                            {
                                "text": "Karna' minsan in Almasi wala' da nagpikil sin hikarayaw pa baran niya. Biya' na sin kiyasulat ha lawm Kitab, amu agi sin Almasi. \u201c\u016a Tuhan ku, aku in kiyugdan kiyasakitan sin bichara mang\u012b' sin manga tau marugal kaymu.\u201d"
                            },
                            {
                                "text": "In kat\u0101n piyasulat sin Tuhan ha lawm Kitab sin timpu nakauna manga pamintangan hipanghindu' k\u0101tu'niyu, ha supaya kitaniyu maingat sumandal iban sumabal bang awn kasigpitan dumatung k\u0101tu'niyu, iban ha supaya da isab humugut in lawm atay taniyu, iban di' mabugtu' in huwat-huwat natu' ha Tuhan."
                            },
                            {
                                "text": " Na, mura-murahan bang mayan kamu tabangan sin Tuhan, amu in puunan sin kasabal iban hugut atay. Tabangan niya kamu makasingud sin addat-tab\u012bat sin Almasi, ha supaya kamu makapagsulut-siyuluti iban sin manga pagkahi niyu ha unu-unu na palih\u0101lan,"
                            },
                            {
                                "text": "ha supaya isab in kamu kat\u0101n makapaghambuuk atay mamudji ha Tuhan, Ama' sin Panghu' natu' \u012asa Almasi."
                            },
                            {
                                "text": "  Parayawa niyu in pagd\u0101 niyu ha pagkahi niyu biya' sin dayaw sin pagd\u0101 sin Almasi kaniyu, ha supaya mapudji in Tuhan."
                            },
                            {
                                "text": "Karna' baytaan ta kamu, hangkan in Almasi miyari tumabang k\u0101tu'niyu manga Yahudi, ha supaya hikapakita' niya k\u0101tu'niyu sin in Tuhan kapangandulan iban ha supaya magmakbul in janji' sin Tuhan ha manga kaapu'-apuan natu'."
                            },
                            {
                                "text": "Iban ha supaya isab pudjihun sin manga tau bukun Yahudi in Tuhan, pasal sin luuy niya kanila. In pasal ini kiyasulat ha lawm Kitab, amu agi, \u201cHangkan ha salugay ku duun ha manga tau bukun bangsa Yahudi pudjihun ta kaw, iban magkalang aku sin pamudji kaymu.\u201d "
                            },
                            {
                                "text": "Iban kiyabayta' da isab, amu agi, \u201cIn manga kamu bukun bangsa Yahudi pagk\u016bg-kuyag kamu iban sin manga tau nap\u012b' suku' sin Tuhan.\u201d "
                            },
                            {
                                "text": "Iban kiyabayta' pa isab, amu agi, \u201cPudjiha niyu in Panghu', in kamu kat\u0101n manga bukun bangsa Yahudi. Pudjiha niyu siya, in kamu kat\u0101n kabangsa-bangsahan.\u201d "
                            },
                            {
                                "text": "Iban kiyasulat da isab hi Nabi Isayas in pasal ini, amu agi, \u201cAwn hipag'anak hambuuk panubu' hi Jissi, amu in karihilan kawasa makapagbaya'-baya' ha manga tau bukun bangsa Yahudi. Siya na ini in kapanghuwat-huwatan nila.\u201d "
                            },
                            {
                                "text": "Mura-murahan bang mayan dayn ha pasal sin \u012bman niyu ha Tuhan, amu in puunan sin huwat-huwat natu', hipuun niya sin kakuyagan iban kasannyangan in lawm atay niyu, ha supaya sum\u016bng tuud in huwat-huwat niyu pa Tuhan dayn ha tabang sin R\u016b sin Tuhan."
                            },
                            {
                                "text": "  Manga taymanghud ku Almasihin, natatantu ku tuud sin in manga kamu tau marayaw tuud iban kaingatan niyu na tuud in manga hindu' pasal sin Tuhan. Makapanghindu' isab kamu ha kaibanan niyu."
                            },
                            {
                                "text": "Sagawa' ha sulat ini tiyawakkalan ku biyayta' kaniyu in manga hindu', amu in mabaya' ku hipatumtum kaniyu. Hangkan ku tiyawakkalan sabab dayn ha lasa sin Tuhan k\u0101ku' naraak niya aku"
                            },
                            {
                                "text": "maghulas-sangsa' ha Panghu' natu' \u012asa Almasi. In hinang kiyasuku' k\u0101ku' magpamahalayak sin Bayta' Marayaw pa manga tau bukun bangsa Yahudi. Biya' aku sin hambuuk pakil amu in umungsud ha manga tau bukun bangsa Yahudi biya' hantang lalabutan pa Tuhan. Iban taymaun sila sin Tuhan sabab liyanuan na sin R\u016b sin Tuhan in lawm atay nila, hangkan agad na tuud sila ha Tuhan."
                            },
                            {
                                "text": " Dayn ha sabab sin tabang sin Panghu' \u012asa Almasi k\u0101ku', di' aku masipug magpaingat pasal sin paghulas-sangsa' ku tudju pa Tuhan."
                            },
                            {
                                "text": "Amura in katawakkalan ku bicharahun in pasal sin tabang k\u0101ku' sin Almasi dim\u0101 ha manga tau bukun bangsa Yahudi magkahagad ha Tuhan. Nagparachaya sila ha Panghu' \u012asa Almasi pagdungug nila sin manga lapal-kabtangan ku iban pagkita' nila sin manga nahinang ku."
                            },
                            {
                                "text": "Dayn ha kusug sin R\u016b sin Tuhan, amu in piyatulun k\u0101ku' sin Tuhan, nakahinang aku manga paltandaan iban sin manga hinang makahaylan. Hangkan dayn ha Awrusalam sampay pa Illiriku liyatag ku in manga hula' kat\u0101n piyamahalayak tuud in Bayta' Marayaw pasal sin Almasi."
                            },
                            {
                                "text": "Asal dayn sin angay tagna', in kabayaan ku magpamahalayak sin Bayta' Marayaw bukun pa manga tau bakas na nakarungug sin pasal sin Almasi, sabab di' aku mabaya' kumawa' sin karayawan sin hinang tiyagnaan sin kaibanan. Sa' amu tuud in piyagmuhut-muhutan ku in magpamahalayak sin Bayta' Marayaw pa manga tau wala' pa nakarungug,"
                            },
                            {
                                "text": "ha supaya mabunnal in kiyasulat ha lawm Kitab, amu agi, \u201cIn manga tau wala' kiyabaytaan pasal niya, tantu makaingat na pasal niya. In manga wala' nakarungug pasal niya, tantu makah\u0101ti na sin pasal niya.\u201d"
                            },
                            {
                                "text": "  Na, hangkan dayn ha sabab sin hinang ku ini, amu in magpamahalayak sin Bayta' Marayaw, di' sadja magpakat\u016by in pagpamisita ku mawn kaniyu."
                            },
                            {
                                "text": " Sagawa' bihaun pagga naubus na in hinang ku d\u012b ha manga hula' ini, mura-murahan bang mayan aku makapamisita na mawn kaniyu, karna' malugay na in baya' ku kimita' kaniyu, pila tahun na."
                            },
                            {
                                "text": "In kabayaan ku, ha tulak ku tudju pa hula' Kastila' humapit aku mamisita mawn kaniyu. Na, pag'ubus taniyu makapagsawmbibi, minsan bukun malugay tuud, ampa ku hilaus in tulak ku. Kalu-kalu isab katabangan niyu aku sin pagtulak ku."
                            },
                            {
                                "text": "Sagawa' bihaun madtu pa aku pa Awrusalam, dum\u0101 sin tutulungan hirihil ha manga Almasihin didtu suku' sin Tuhan."
                            },
                            {
                                "text": "Karna' in manga Almasihin ha hula' Makidun iban Akaya mabaya' tuud dumihil sin tutulungan nila ha manga Almasihin kiyasisigpitan didtu ha Awrusalam."
                            },
                            {
                                "text": "Tulus-ihilas tuud in pagtabang nila iban patut da isab sila tumabang, sabab dakula' in panumtuman nila ha manga Yahudi didtu, karna' dayn ha pasal sin manga Yahudi ha Awrusalam simampay in Parman sin Tuhan pa manga tau bukun bangsa Yahudi. Na, hangkan subay isab pahampitun nila in manga Yahudi sin manga alta' nila."
                            },
                            {
                                "text": "Na, bang ku maubus na in hinang ini, h\u0101ti niya hikatukbal ku na kanila in tutulungan kat\u0101n piyar\u0101 kanila, tumulak na aku pa hula' Kastila' sarta' humapit aku duun kaniyu ha s\u016bng ku madtu."
                            },
                            {
                                "text": "Bang aku dumatung na mawn kaniyu kaingatan ku hipasampay ku kaniyu in kat\u0101n karayawan naug dayn ha Almasi."
                            },
                            {
                                "text": " Na, manga taymanghud ku Almasihin, pagga kitaniyu malasa ha Panghu' natu' \u012asa Almasi iban maglasa-liyasahi kitaniyu sin lasa amu in tiyumbuk sin R\u016b sin Tuhan pa lawm atay taniyu, pangayuun ku tuud kaniyu, tabangi niyu aku. Pangayui niyu aku duwaa pa Tuhan bang mayan aku salamat da."
                            },
                            {
                                "text": "Pangayua niyu pa Tuhan bang mayan aku lappasan da dayn ha manga tau (mabaya' mamuhinga' k\u0101ku') ha hula' Yahudiya, amu in di' magparachaya ha Almasi. Iban pangayua niyu da isab pa Tuhan bang mayan taymaun da sin manga Almasihin suku' sin Tuhan ha Awrusalam in tutulungan diyar\u0101 ku."
                            },
                            {
                                "text": "Na, pagpuas dayn ha yan bang dayn ha kabayaan da isab sin Tuhan, mawn aku kaniyu iban pagk\u016bg-kuyag dakula'. Kumuyag tuud aku sabab mapasannyang niyu in lawm atay ku."
                            },
                            {
                                "text": "Mura-murahan bang mayan sin Tuhan, amu in magdihil k\u0101tu'niyu kasannyangan, di' bugtuun in tulung-tabang niya kaniyu. Amin. "
                            }
                        ]
                    },
                    {
                        "verses": [
                            {
                                "text": "  Mabaya' ku hipak\u012bla kaniyu in hambuuk taymanghud natu' babai hi Pibi, amu in naghuhulas-sangsa' ha manga jamaa Almasihin duun ha kawman Kinkiriya."
                            },
                            {
                                "text": "Bang siya m\u0101kawn kaniyu, asipa niyu tuud siya marayaw bilang hambuuk agad ha Panghu' biya' kaniyu. Karna' amu yan in mat\u016bp hinangun sin manga tau suku' sin Tuhan ha pagkahi nila. Bang siya magkagunahan unu-unu na tabang dayn kaniyu, tabanga niyu tuud siya, sabab in siya yan mataud tau in natabang niya. Iban minsan in aku bakas niya da isab natabang."
                            },
                            {
                                "text": "Salam-duwaa kan Pirisila iban sin bana niya hi Akili. In sila yan naghuhulas-sangsa' da isab biya' k\u0101ku' ha Panghu' natu' \u012asa Almasi."
                            },
                            {
                                "text": "Tiyabang nila tuud aku. Karna' atas nila tiy\u016bk in umul nila bang mayan aku di' magmula. Magsarang-sukul tuud aku kanila. Iban bukun sadja isab aku, sagawa' sampay in manga jamaa Almasihin kat\u0101n bukun bangsa Yahudi, magsarang-sukul da isab kanila."
                            },
                            {
                                "text": "Salam-duwaa da isab pa manga jamaa Almasihin amu in magtipun mawn pa b\u0101y nila mangarap pa Tuhan. Salam-duwaa da isab pa bagay ku kalasahan hi Ipinitu. Siya in muna-muna nagparachaya ha Almasi didtu ha hula' Asiya."
                            },
                            {
                                "text": "Salam-duwaa da isab kan Mariyam, amu in matuyu' tuud maghinang tumabang kaniyu."
                            },
                            {
                                "text": "Salam-duwaa da isab kan Andarunik iban Juniyas. In sila yan manga lahasiya' ku, amu in bakas nakaagad k\u0101ku' naj\u012bl. Marayaw da isab in sabbut-sabbutan kanila sin manga kiyawakilan iban nakauna sila dayn k\u0101ku' nakaagad kan \u012asa."
                            },
                            {
                                "text": "Salam-duwaa da isab kan Ampiliyat, hambuuk agad ha Panghu' iban bagay ku kalasahan."
                            },
                            {
                                "text": "Salam-duwaa da isab kan Urbanu, amu in biya' da isab k\u0101tu'niyu naghuhulas-sangsa' ha Almasi, iban pa bagay ku kalasahan hi Istakis."
                            },
                            {
                                "text": "Salam-duwaa da isab kan Apillis. In siya yan napakita' niya dayn ha manga hinang niya sin in siya Almasihin tuud. Salam-duwaa da isab pa manga tau ha lawm ukuman hi Aristubu."
                            },
                            {
                                "text": "Salam-duwaa da isab kan Hirudiyu, hambuuk Yahudi biya' k\u0101ku'. Salam-duwaa da isab pa manga taymanghud natu' Almasihin duun ha lawm ukuman hi Narkissu."
                            },
                            {
                                "text": "Salam-duwaa da isab kan Tiripina iban Tiripusa, amu in naghuhulas-sangsa' da isab ha Panghu' natu'. Salam-duwaa da isab pa bagay ku kalasahan hi Pirsiya, amu in nagtutuyu' tuud maghulas-sangsa' ha Panghu' natu'."
                            },
                            {
                                "text": "Salam-duwaa kan Rupus, amu in hambuuk tau nagtatag'\u012bpun tuud ha Panghu', iban da isab pa ina' niya amu in marayaw tuud k\u0101ku' iban biya' anak in pagd\u0101 niya k\u0101ku'."
                            },
                            {
                                "text": "Salam-duwaa da isab kan Asinkiri, Piligun, Hirmis, Patrubas, Hirmas iban na pa kat\u0101n Almasihin taymanghud natu' duun kanila."
                            },
                            {
                                "text": "Salam-duwaa da isab kan Pilulugu kay Juliya, iban da isab kan Niriyu iban sin taymanghud niya babai iban hi Ulimpas, iban na pa kat\u0101n Almasihin suku' sin Tuhan duun kanila."
                            },
                            {
                                "text": "Pagsalam-siyalami kamu bang kamu magb\u0101k iban sin pagkahi niyu Almasihin. In kat\u0101n jamaa Almasihin kiyakadtuan ku mabaya' isab magpasampay sin salam-duwaa nila kaniyu."
                            },
                            {
                                "text": "  Manga taymanghud ku, pangayuun ku kaniyu, halli' kamu dayn ha manga tau, amu in maingat magpakang\u012b' sin paghambuuk iban pagsulut-siyuluti sin manga kamu Almasihin. Kang\u012bun nila in paghambuuk niyu ha supaya ma\u012bg in pangandul niyu ha Almasi, sabab in sila yan simusulang sin hindu' pasal sin Almasi amu in tiyayma' niyu. Hangkan lawak kamu dayn kanila."
                            },
                            {
                                "text": "Karna' in manga tau naghihinang sin biya' ha yan bukun naghuhulas-sangsa' ha Panghu' natu' \u012asa Almasi, sagawa' in paghulas-sangsa' nila harap sadja pa baran nila. Narupang nila in manga Almasihin kulang pa in pangh\u0101ti kaagi sin manga lapal-kabtangan nila mapaham iban manga himum\u016bngan marayaw amu in magpalaggu' taynga sin tau."
                            },
                            {
                                "text": "Ampa in kamu yan, mataud in nakaingat sin mahugut in pag'agad niyu ha Almasi. Hangkan makuyag tuud aku sabab niyu. In kabayaan ku malawm in ingat niyu bang ha pasal sin mag'ingat sin hindu' pa marayaw, sagawa' ayaw niyu dunguga bang hindu' tudju pa kang\u012ban."
                            },
                            {
                                "text": " In Tuhan amu in magdirihil k\u0101tu'niyu kasannyangan, di' magpas\u0101d k\u0101tu'niyu. Bukun na mawgay \u012bgan niya na in kusug sin Saytan Puntukan sumasat kaniyu.  Mura-murahan bang mayan di' mabugtu' in tabang kaniyu sin Panghu' natu' \u012asa Almasi."
                            },
                            {
                                "text": " Hi Timuti, amu in tabang ku ha hinang ku, magpasampay da isab kaniyu sin salam-duwaa niya. Damikkiyan, hinda Lukiyus, Jasun, iban Susipatir, manga pagkahi ku Yahudi, magpasampay da isab sin salam-duwaa nila kaniyu."
                            },
                            {
                                "text": " In aku ini hi Tirtiyu, amu in naraak hi Paul magsulat sin manga himum\u016bngan niya ha sulat ini, yari da isab magpasampay sin salam-duwaa ku kaniyu."
                            },
                            {
                                "text": " Magpasampay da isab sin salam-duwaa niya kaniyu hi Gayus, amu in tagdapu sin b\u0101y piyaghulaan ku iban in b\u0101y niya pagtitipunan da isab sin manga jamaa Almasihin.  Magpasampay da isab sin salam-duwaa nila kaniyu hinda Irastus, amu in magkakaput sin pilak sin parinta ha d\u0101ira Kurintu, iban sin taymanghud taniyu hi Kuwaltu."
                            },
                            {
                                "text": " Mura-murahan bang mayan di' mabugtu' in tulung-tabang sin Panghu' natu' \u012asa Almasi kaniyu. Amin. "
                            },
                            {
                                "text": "  Na, bihaun, subay natu' pudjihun in Tuhan karna' mapahugut niya in \u012bman niyu kaagi sin Bayta' Marayaw pasal sin Almasi, amu in h\u012bndu' ku kaniyu. Sin timpu nakauna in Bayta' Marayaw ini wala' kiyaingatan sin manga tau, sabab tiyatapuk dayn kanila dayn ha awal jaman pa. Malugay tuud."
                            },
                            {
                                "text": "Sagawa' bihaun tanyag na ha tau kat\u0101n in kasabunnalan pasal sin hindu' ini, sabab siyulat sin manga kanabihan in unu-unu kat\u0101n pasal niya. Iban nagdaak in Tuhan, amu in asal Tuhan di' magkamatay saumul, hipamahalayak in pasal niya pa m\u0101nusiya' kat\u0101n, ha supaya sila magparachaya iban magkahagad."
                            },
                            {
                                "text": " In Tuhan hambuuk-buuk da iban siya da in makaingat sin unu-unu kat\u0101n. Subay natu' siya pudjihun kasaumulan sabab sin nahinang k\u0101tu'niyu sin Panghu' natu' \u012asa Almasi. Amin.  Wassalam.  "
                            }
                        ]
                    }
                ]
            },
            {
                "names": [
                    "I Corinthians"
                ],
                "usfm_id": "1CO",
                "abbreviation": "1Cor",
                "chapters": [
                    {
                        "verses": [
                            {
                                "text": "  In sulat ini naug dayn k\u0101ku hi Paul, hambuuk tau nap\u012b sin Tuhan, nahinang hambuuk kiyawakilan sin Panghu \u012asa Almasi. Iban naug da isab dayn ha taymanghud natu Almasihin, hi Sustinis."
                            },
                            {
                                "text": " Hipasampay ku in sulat ini mawn kaniyu manga jamaa Almasihin, suku sin Tuhan duun ha d\u0101ira Kurintu. In kamu yan kat\u0101n nap\u012b sin Tuhan ha supaya kamu mahinang tau suchi, tau suku niya tuud, sabab-karna dayn ha paghambuuk niyu iban hi \u012asa Almasi. Iban in kamu yan hangka-agaran iban sin manga tau kat\u0101n ha sabarang hula, amu in sasuku sin sumabbut sin ng\u0101n sin Panghu natu \u012asa Almasi, amu in nakura iyaagaran nila iban iyaagaran taniyu."
                            },
                            {
                                "text": " Mura-murahan bang mayan kamu dihilan da tulung-tabang iban kasannyangan kaagi sin Tuhan, Ama natu, iban sin Panghu \u012asa Almasi."
                            },
                            {
                                "text": "  Di magbugtu sakahaba waktu in pagsarang-sukul ku pa Tuhan, sabab sin laggu sin tulung-tabang kiyarihil niya kaniyu, dayn ha pasal sin paghambuuk niyu iban hi \u012asa Almasi."
                            },
                            {
                                "text": "Karna dayn ha paghambuuk niyu iban sin Almasi, sim\u016bng in karayawan niyu ha unu-unu kat\u0101n. Sim\u016bng na in panday niyu magnas\u012bhat pasal hi \u012asa, iban sim\u016bng in ingat niyu pasal sin kasabunnalan."
                            },
                            {
                                "text": "Naggamut na ha lawm atay niyu in hindu pasal sin Almasi."
                            },
                            {
                                "text": "Hangkan, yan na kaniyu kat\u0101n in indaginis karayawan ha salugay niyu nagtatagad sin waktu hipanyata sin Tuhan in Panghu natu \u012asa Almasi."
                            },
                            {
                                "text": "Pahugutun sin Tuhan in \u012bman niyu sampay pa kahinapusan, ha supaya wayruun dusa makawa kaniyu bang maabut na in Adlaw Paghukum sin Panghu natu hi \u012asa Almasi ha manga m\u0101nusiya kat\u0101n."
                            },
                            {
                                "text": "In Tuhan kapangandulan. Siya in nagp\u012b kaniyu humambuuk ha Anak niya hi \u012asa Almasi, amu in Panghu natu."
                            },
                            {
                                "text": "  Na, manga taymanghud ku, pagga sibu-sibu da kitaniyu gimugunggung ha ng\u0101n sin Panghu natu, \u012asa Almasi, junjungun ku kaniyu pagsulut-siyuluti kamu kat\u0101n ha supaya di mabahagi in manga jamaa Almasihin. Paghambuuk kamu tuud. Papagtaayuna niyu in manga pikilan iban isun niyu ha supaya kamu matibuuk tuud."
                            },
                            {
                                "text": "Hangkan aku manga taymanghud nakapamung biya ha ini kaniyu, pasal awn manga tau dayn ha b\u0101y hi Kaluya in nakasuysuy k\u0101ku pasalan niyu sin awn manga sagga iban pagkawkalu niyu."
                            },
                            {
                                "text": "Na, amu in pagiyanun ku sagga, amuna in bichara niyu pagtaas-tiyaasi pakaniya-pakaniya. Laung sin hambuuk duun kaniyu, \u201cIn aku ini agad kan Paul.\u201d Laung isab sin hangka-tau, \u201cIn aku kan Apullus.\u201d Laung sin hangka-tau, \u201cIn aku kan Pitrus,\u201d iban laung pa isab sin hangka-tau, \u201cIn aku ha Almasi.\u201d"
                            },
                            {
                                "text": " Na, bang bih\u0101n in hinang niyu, biya niyu da piyagsalik-salik in Almasi! Mayta, pangannal niyu, aku hi Paul, in miyatay liyansang pa usuk sabab-karna niyu? Mayta, nagpaligu ka kamu ha supaya awn tanda sin in kamu suku ku?"
                            },
                            {
                                "text": "Magsarang-sukul tuud aku pa Tuhan sin wayruun dayn kaniyu in kiyaligu ku luwal da hi Kirispus kay Gayus."
                            },
                            {
                                "text": "Hangkan wayruun tau makapamung sin in kamu kiyaligu ku ha supaya kamu mahinang manga suku ku."
                            },
                            {
                                "text": "Ah, na, bunnal isab kiyaligu ku hi Istipanus iban sin manga kat\u0101n ha lawm ukuman niya. Sagawa liyu dayn kanila wayruun na dugaing katumtuman ku kiyaligu ku."
                            },
                            {
                                "text": "In daakan k\u0101ku sin Almasi bukun mangligu ha manga tau. Diyaak niya aku magnas\u012bhat sin Bayta Marayaw ha pasal sin kamatay niya. Iban subay in pagnas\u012bhat ku bukun biya sin ingat-kapandayan sin manga m\u0101nusiya maghimum\u016bngan. Sabab bang ku hinangun in bih\u0101n, bukun in nas\u012bhat pasal sin maksud sin kamatay sin Almasi in dungugun sin manga tau, sagawa in ingat-kapandayan ku maghimum\u016bngan. Malayngkan in subay wajib nila dungugun in pasal sin kamatay hi \u012asa, sabab amuna yan in makapuas ha manga tau dayn ha hukuman sin Tuhan."
                            },
                            {
                                "text": "  Na, in nas\u012bhat pasal sin kamatay sin Almasi, hambuuk karupangan bang dungugun sin manga tau, amu in masuku sin narka ha sus\u016bngun. Sumagawa, ha kitaniyu amu in masuku sin surga ha sus\u016bngun, kaingatan natu sin in nas\u012bhat ini amuna in magpakita sin kawasa sin Tuhan lumappas ha manga m\u0101nusiya."
                            },
                            {
                                "text": "Sabab kiyasulat ha lawm Kitab in Parman sin Tuhan, amu agi, \u201cKang\u012bun ku,\u201d laung sin Tuhan, \u201cin talian sin manga m\u0101nusiya minsan da biya diin in kalawm sin panali nila, iban di ku da gunahun minsan in umbulsatu pangh\u0101ti sin manga tau taga pangadji.\u201d"
                            },
                            {
                                "text": " Na, pagga bih\u0101n in bayta sin Kitab, biya diin na in kas\u016bngan sin manga tau malawm in ingat? Biya diin na in manga tau malawm in pangadji? Atawa in manga tau mapanday magsual bang ha pikilan sin m\u0101nusiya? Di na sila manjari sabab piyakita na sin Tuhan sin in ingat-kapandayan ha lawm dunya ini hambuuk karupangan sadja ha pangatud niya."
                            },
                            {
                                "text": "Karna in Tuhan sangat malawm in pikilan niya, hangkan di siya maabut sin manga m\u0101nusiya bang dayn ha pikil-akkal nila sadja. Sagawa napikil sin Tuhan, lappasun in sasuku sin manga magparachaya sin nas\u012bhat namu, amu in \u012btung hambuuk karupangan sin manga tau kaibanan."
                            },
                            {
                                "text": "In manga tau bangsa Yahudi di magparachaya bang sila di makakita mujijat, amu in tanda sin kusug sin Tuhan. Ampa in manga tau bangsa Girik magparachaya sadja ha nas\u012bhat, amu in magkugdan iban sin manga pikilan nila malawm."
                            },
                            {
                                "text": "Sumagawa in kami piyagnas\u012bhat namu in kamatay sin Almasi ha kalansang kaniya pa usuk. In nas\u012bhat ini karugalan tuud sin manga tau Yahudi iban hambuuk karupangan bang dungugun sin manga tau kaibanan."
                            },
                            {
                                "text": "Sagawa in sasuku sin bakas nap\u012b sin Tuhan, sibu da manga Yahudi iban bukun, magparachaya sin bayta pasal sin Almasi, sin duun kaniya piyakita sin Tuhan in kawasa iban pikil-akkal niya."
                            },
                            {
                                "text": "In nas\u012bhat pasal sin kamatay sin Almasi bang ha bistahan sin manga tau kaibanan hambuuk karupangan. Sagawa amuna yan in nagpakita sin pikil-akkal sin Tuhan, amu in pikil-akkal sangat maladju dayn sin pikil-akkal sin manga m\u0101nusiya. Iban amuna yan in nagpakita sin kawasa sin Tuhan, amu in kawasa sangat tuud makusug dayn ha kawasa sin m\u0101nusiya."
                            },
                            {
                                "text": " Tumtuma niyu manga taymanghud ku in kah\u0101lan niyu tagna ha waktu nap\u012b kamu sin Tuhan magad kaniya. Hangkatiyu da dayn kaniyu in mataas in pangadji. Hangkatiyu in taga kawasa iban hangkatiyu da in mataas in bangsa bang ha aturan sin m\u0101nusiya."
                            },
                            {
                                "text": "Buwat malayngkan, tiyuud sin Tuhan kamu in pin\u012b niya. Tiyuud niya pin\u012b in b\u012bsta karupangan iban way kusug kaagi sin manga m\u0101nusiya ha supaya sumipug in manga tau malawm in pangadji iban taga kawasa."
                            },
                            {
                                "text": "Pin\u012b sin Tuhan in manga biyababa-baba iban iyuudju-udju iban amu in manga way kap\u016bsan ha pangatud sin manga tau, ha supaya hikapakita sin Tuhan sin way tuud kap\u016bsan sin unu-unu, amu in malaggu ha atay sin tau dunya."
                            },
                            {
                                "text": "H\u012bnang sin Tuhan in biya ha yan, ha supaya wayruun m\u0101nusiya makapagabbu duun ha haddarat niya."
                            },
                            {
                                "text": "Sagawa in kamu yan piyapaghambuuk sin Tuhan iban hi \u012asa Almasi. H\u012bnang niya in Almasi amu in pangawaan natu ingat pasal pa Tuhan. Iban dayn ha sabab sin Almasi, in kitaniyu naitung na sin Tuhan tau mabuntul, l\u0101gi nahinang na kitaniyu suku sin Tuhan, puas na dayn ha hukuman sin Tuhan."
                            },
                            {
                                "text": "Hangkan, biya na sin kiyabayta ha lawm Kitab, amu agi, \u201cHisiyu-siyu in mabaya magbantug subay hinang sin Tuhan in bantugun niya.\u201d "
                            }
                        ]
                    },
                    {
                        "verses": [
                            {
                                "text": "  Manga taymanghud ku, ha tagna ku kakawn kaniyu nagnas\u012bhat sin bayta dayn ha Tuhan, wala aku nagbichara sin manga lapal-kabtangan amu in mahunit kah\u0101tihan, iban wala aku nagl\u0101gi sin pangadji mataas, sabab di aku magpahunit sin maana sin bichara ku."
                            },
                            {
                                "text": "Karna ha salugay ku duun kaniyu amu in tiyuyuan ku hibichara, amu sadja in pasal hi \u012asa Almasi, labi awla pasal sin kamatay niya ha usuk. Tiyuud ku liyupa in kat\u0101n dugaing dayn ha yan."
                            },
                            {
                                "text": "Pagdatung ku mawn kaniyu nalawa in kusug ku. Hiyanggaw aku sabab mabuga aku sin di aku makahinang sin daakan sin Tuhan k\u0101ku."
                            },
                            {
                                "text": "In manga lapal-kabtangan ku iban nas\u012bhat ku kaniyu wala ku liyabay dayn ha bichara mapanday biya sin ingat-kapandayan sin m\u0101nusiya maghimum\u016bngan. Sumagawa in sabab hangkan kamu kiyabunnalan sin bichara ku, sabab in lapal-kabtangan ku tiyatapilan sin R\u016b sin Tuhan. D\u012brihilan niya in lapal-kabtangan ku kusug, hangkan kamu nagparachaya."
                            },
                            {
                                "text": "Iban hangkan bih\u0101dtu ha supaya in pangandulan niyu, amuna in Tuhan iban kawasa niya, bukun amu pikilan sin manga tau halul-akkal."
                            },
                            {
                                "text": "  Malayngkan, bang in manga dimurungug k\u0101ku mahugut na in \u012bman nila pa Tuhan, nas\u012bhatan ku sila sin manga hindu malawm, sa bukun ingat nakawa dayn ha manga tau masa bihaun, atawa nakawa dayn ha manga makawasa amu in makapagagi d\u012b ha dunya. In sila yan malawa da in kawasa nila."
                            },
                            {
                                "text": "In piyagnas\u012bhat ku pasal sin pakaradjaan miyaksud sin Tuhan, amu in wala kiyaingatan sin m\u0101nusiya ha masa nakauna karna l\u012blibun dayn kanila. In pakaradjaan ini asal na biyaktul sin Tuhan ha wala pa naawn in dunya, ha supaya kitaniyu karihilan sin manga karayawan suku sin manga tau suku sin Tuhan."
                            },
                            {
                                "text": "Sumagawa wala kiyah\u0101tihan sin manga makapagagi d\u012b ha dunya in pakaradjaan ini, pasal bang nila kiyah\u0101tihan, di nila hipalansang pa usuk in Panghu, amu in puunan sin sanglit-sahaya."
                            },
                            {
                                "text": "Daypara, biya sin kiyasulat ha lawm sin Kitab, amu agi, \u201cIn unu-unu wala k\u012bta, diyungug atawa napikil sin m\u0101nusiya maawn, amuna in karayawan tiyatagama sin Tuhan ha manga m\u0101nusiya malasa kaniya.\u201d "
                            },
                            {
                                "text": "Sumagawa in manga palih\u0101lan ini, amuna in piyaingat sin Tuhan k\u0101tuniyu dayn ha R\u016b niya.  Asal kaingatan sin R\u016b sin Tuhan in unu-unu kat\u0101n sampay pa manga kamaksuran tiyataw sin Tuhan ha lawm sin pikilan niya."
                            },
                            {
                                "text": "Wayruun tau makaingat sin pamikil sin hambuuk m\u0101nusiya, dugaing dayn ha baran niya. Damikkiyan, wayruun makaingat sin pamikil sin Tuhan, dugaing dayn ha R\u016b niya."
                            },
                            {
                                "text": "In pikilan tiyayma taniyu dayn ha Tuhan bukun biya sin pikilan sin m\u0101nusiya d\u012b ha dunya, sumagawa in piyatulun mari k\u0101tu amu in R\u016b niya. Iban hangkan piyatulun k\u0101tuniyu supaya kitaniyu makaingat sin manga karayawan, amu in d\u012bhil sin Tuhan k\u0101tu ha way tungud."
                            },
                            {
                                "text": " Manjari, in manga lapal-kabtangan amu in piyagpah\u0101ti namu sin am\u0101nat ini, amuna in d\u012bhil k\u0101mu sin R\u016b sin Tuhan, bukun kiyawa dayn ha pikil-akkal sin m\u0101nusiya. H\u0101ti in hindu bunnal naug dayn ha R\u016b sin Tuhan, amu in hinas\u012bhat namu ha manga tau sasuku sin tiyulunan sin R\u016b sin Tuhan."
                            },
                            {
                                "text": "Sumagawa in tau, amu in wala duun kaniya in R\u016b sin Tuhan, di tumayma sin manga hindu amu in guwa dayn ha R\u016b sin Tuhan. Di siya makah\u0101ti. Bang ha pikilan sin tau yan, in hindu ini hambuuk karupangan, iban hangkan bih\u0101dtu sabab amu da in makah\u0101ti sin maana niya in manga m\u0101nusiya dihilan pangh\u0101ti sin R\u016b sin Tuhan."
                            },
                            {
                                "text": "Sumagawa in tau, amu in hiyuh\u016bp sin R\u016b sin Tuhan, taga pangh\u0101ti sin ng\u012b-dayaw sin unu-unu kat\u0101ntan. Sumagawa in siya, di kah\u0101tihan sin manga tau, amu in wala hiy\u016bp sin R\u016b sin Tuhan."
                            },
                            {
                                "text": " Na, in sabab hangkan siya di kah\u0101tihan sin manga tau, sabab biya da sin kiyasulat ha lawm sin Kitab, amu agi, \u201cWayruun makaingat bang unu in ha lawm sin pikilan sin Tuhan. Wayruun makahindu kaniya.\u201d  (Na, amuna yan in kiyasulat ha lawm sin Kitab.) Sumagawa in kitaniyu manga Almasihin kiyaawnan sin pamikil iban akkal sin Almasi. "
                            }
                        ]
                    },
                    {
                        "verses": [
                            {
                                "text": "  Sagawa sin duun pa aku kaniyu manga taymanghud ku, di aku makapamichara kaniyu biya sin kaagi ku mamichara ha manga tau, amu in masi kapagagihan sin R\u016b sin Tuhan. Iban hangkan bih\u0101dtu sabab in kamu biya hantang bata-bata sibi-sibi pa tuud. In niyas\u012bhat ku kaniyu, amu sadja in mat\u016bp hinas\u012bhat ha manga tau masi pa nagdur\u016bl sin napsu nila, amu in wala pa kimusug in \u012bman ha Almasi."
                            },
                            {
                                "text": "Karna bang hidalil ha magkaun, in kamu yan biya hantang sin bata-bata bagu piyaganak, amu in di pa makakaun sin unu-unu matugas liyu dayn ha gatas. Iban sampay pa bihaun subay masi pa kamu painumun gatas. Bukun pa kamu sakap hum\u0101ti sin panghindu malawm,"
                            },
                            {
                                "text": "sabab in manga pamikil iban palangay niyu masi pa miyamagad ha addat sin tau nagdurunya. Masi na mayan awn pagabughu iban pagkalu niyu iban sin manga pagkahi niyu. Na, in palangay bihayan hambuuk tanda sin nagumun in pikilan niyu sin addat dunya. Masi pa kamu miyamagad sin pamikil iban palangay sin manga tau amu in bukun agad ha Tuhan."
                            },
                            {
                                "text": "Iban in manga pagsagga niyu pasalan bang hisiyu in mataas kaniyu amu ka in agad k\u0101ku atawa kan Apullus, in pagsagga yan hambuuk pa isab tanda sin in kamu masi miyamagad sin palangay sin manga tau amu in bukun agad ha Almasi."
                            },
                            {
                                "text": " In di niyu sadja pikilun in hi Apullus iban aku, amu in puun-sabab sin pagkalu niyu, tau da kami daraakun sin Tuhan sali-sali, amu in naraak sin Tuhan manghindu kaniyu, supaya kamu magparachaya. In kami ini karuwa, himinang sadja sin diyaakan sin Tuhan k\u0101mu pakaniya-pakaniya."
                            },
                            {
                                "text": "Karna bang hidalil ha magtanum, in hinang ku nagtanum sadja sin binhi. Ampa in hi Apullus amu in nagbubu sadja sin tiyanum. Sagawa in Tuhan amu in nagpatubu sin tiyanum."
                            },
                            {
                                "text": "Hangkan bang paamuhun, in tau mat\u016bp dihilan sin kalagguan bukun amu in nagtanum sin binhi, atawa in nagbubu sin tiyanum, sagawa in Tuhan, sabab siya in nagpatubu sin tiyanum."
                            },
                            {
                                "text": "Wayruun da piyagbiddaan sin tau nagtanum sin binhi iban sin tau nagbubu sin tiyanum. Karuwa sila, tungbasan da sin Tuhan in tungud sin nahinang nila."
                            },
                            {
                                "text": "Sabab in kami kay Apullus nagtatabang-tiyabangi sin hinang diyaakan k\u0101mu sin Tuhan. Ampa in kamu yan amura in biya sapantun uma sin Tuhan amu in piyaghulas-sangsaan namu.  L\u0101gi in kat\u0101n kamu yan agad kan \u012asa diyalil da isab biya sin sapantun b\u0101y piyahinang sin Tuhan, amu in masi niya pa piyahihinang."
                            },
                            {
                                "text": " Dayn ha hinang diyaakan k\u0101ku sin Tuhan, in aku biya sapantun hambuuk maghihinang b\u0101y, amu in timagna nagpatindug sin papagan sin b\u0101y. (H\u0101ti niya aku in timagna nagnas\u012bhat kaniyu pasal sin Almasi.) Pagubus, tau dugaing na in timalus himinang sin b\u0101y. (H\u0101ti niya tau dugaing na in nagpah\u0101ti kaniyu marayaw sin bakas niyas\u012bhat ku kaniyu.) Sagawa biya da sapantun sin maghinang b\u0101y, in pakaniya-pakaniya sin maghihinang subay maayad ha supaya wayruun sa sin paghinang sin b\u0101y."
                            },
                            {
                                "text": "Sabab in hi \u012asa Almasi, amuna in biya sapantun papagan sin b\u0101y. Siya in hambuuk-buuk piyalahil sin Tuhan kapangamdusan sin manga tau suku niya, iban wayruun na kapangamdusan nila dugaing dayn kaniya."
                            },
                            {
                                "text": "Na, biya da isab sin maghinang b\u0101y ha taas sin papagan yan, in pagdayaw hipaglagi sin manga tau bukun sali-sali. Awn yan pagdayaw makamdus iban maharga biya sin harga sin bulawan, pilak, atawa manga palmata. Awn isab pagdayaw dugaing in harga biya sin kahuy, sani, atawa sayrap. In diyalil yan amu in panghindu sin manga magnanas\u012bhat, di magsali-sali in dayaw niya."
                            },
                            {
                                "text": "Na, ha sus\u016bngun, ha waktu pagtawagun, Adlaw sin Almasi, duun na hipanyata in kahinangan sin tau kat\u0101n. Duun na kaingatan bang biya diin tuud in dayaw sin hinang natu magnas\u012bhat sabab hukumun tuud biya hantang sulayan ha lawm sin k\u0101yu."
                            },
                            {
                                "text": "Na, bang in piyagbahasa pagdayaw b\u0101y piyaglagi sin hambuuk tau bat di maangpud sin k\u0101yu, h\u0101ti niya wayruun sa iban ng\u012b niya, in tau yan awn tungbas marayaw hirihil kaniya sabab sin nas\u012bhat niya marayaw ha manga pagkahi niya."
                            },
                            {
                                "text": "Sagawa bang in h\u012bnang sin hambuuk tau maangpud sin k\u0101yu, in tau yan malaggu in kaluppasan niya. Bunnal malappas da siya, sumagawa in siya biya sin hantang tau ambaya nasunug ha lawm sin k\u0101yu nasusuliyab."
                            },
                            {
                                "text": " Kalu-kalu kiyalupahan niyu na iban wala niyu napikil sin in kat\u0101n kamu yan manga agad kan \u012asa, amuna in biya hantang b\u0101y piyaghuhulaan sin Tuhan, iban sin R\u016b niya yan himuhula kaniyu."
                            },
                            {
                                "text": "Na, pagga in kamu yan amuna in biya hantang b\u0101y piyaghuhulaan sin Tuhan, in hisiyu-siyu tau, amu in magpakang\u012b kaniyu, h\u0101ti niya mamutas kaniyu, siksaun da isab siya sin Tuhan, sabab in b\u0101y sin Tuhan suchi, sabab yan duun in Tuhan. Ampa in kamu yan, amuna in pagbahasahun biya sapantun b\u0101y hiyuhulaan sin Tuhan."
                            },
                            {
                                "text": " Ayaw niyu nam\u0101n dupanga in baran niyu ha pasalan sin pangingat niyu. Bang ha kumpasan niyu yadtu, in kamu halul-akkal ha bistahan sin m\u0101nusiya, marayaw pa butawanan niyu na in ingat-kapandayan niyu yan, l\u0101gi marayaw pa sa in matawag kamu dupang dayn sin kawayan kamu sin pikilan malawm dayn ha Tuhan."
                            },
                            {
                                "text": "Sabab in pikilan marayaw ha bistahan sin manga tau dunya, \u012btung sin Tuhan hambuuk sadja karupangan. Wayruun halga niya. L\u0101gi kiyasulat ha lawm Kitab amu agi, \u201cNasaggaw sin Tuhan in m\u0101nusiya dayn ha kapandayan sin pikilan nila. Nalitag sila sin akkal nila.\u201d"
                            },
                            {
                                "text": "Iban kiyabayta da isab ha lawm sin Kitab sin kiyaiingatan tuud marayaw sin Panghu in pikilan sin manga tau halul-akkal, amu in wayruun kap\u016bsan."
                            },
                            {
                                "text": "Hangkan dayn ha sabab yan subay niyu di hipagabbu in ingat-kapandayan sin tau minsan hisiyu in manghindu kaniyu. Karna kiyasukuan na kamu sin Tuhan sin kat\u0101n unu-unu na marayaw."
                            },
                            {
                                "text": "In kami, hi Apullus, hi Pitrus, iban aku sibu da diyaak mawn sin Tuhan tumabang kaniyu. Iban minsan in dunya ini, in kabuhi iban kamatay kiyarihil da isab suku kaniyu sin Tuhan. Damikkiyan, in unu-unu kat\u0101n naawn ha waktu bihaun iban sin kat\u0101n ha sus\u016bngun kiyasuku da isab kaniyu hikarayaw kaniyu. In kat\u0101n yan kaniyu."
                            },
                            {
                                "text": "Sagawa tumtuma niyu, in kamu yan suku sin Almasi, ampa in Almasi, suku sin Tuhan. "
                            }
                        ]
                    },
                    {
                        "verses": [
                            {
                                "text": "  In kami ini magnanas\u012bhat, subay niyatun niyu manga daraakun sin Almasi, manga tau kiyapangandulan sin Tuhan magpasaplag sin hindu niya, amu in way niya piyaingat ha manga tau nakauna yadtu."
                            },
                            {
                                "text": "Na, in kiyawajib ha hambuuk daraakun sin nakura niya, subay in daraakun kapangandulan ha unu-unu hipahinang kaniya."
                            },
                            {
                                "text": "Sagawa di aku masusa sin unu-unu na hibichara niyu atawa bichara sin manga tau pasal sin hinang ku tudju pa Tuhan. Minsan aku baran ku, di da aku makaiyan sin marayaw atawa mang\u012b in pagd\u0101 ku sin hinang ku."
                            },
                            {
                                "text": "Karna bang ku pikil-pikilun wayruun sa katumtuman ku, amu in dumihil k\u0101ku kasusahan ha h\u0101l ini. Sagawa minsan bih\u0101n di ku matantu bang ha pangatud sin Tuhan in aku kapangandulan atawa di. Panghu da in maingat dumihil hukuman ha hinang ku."
                            },
                            {
                                "text": "Hangkan ayaw kamu mag\u016bs-\u016bs dumihil kas\u0101an ha manga tau ha wala pa naabut in waktu kiyaganta. Sabab di dumatung in adlaw paghukum bang in Panghu \u012asa di magbalik muna mari pa dunya. Pagbalik sin Panghu hipanyata niya in kat\u0101n hinang tiyatapuk sin m\u0101nusiya iban sin kat\u0101n maksud nila, amu in di pa kaingatan ha bihaun. Na, pagubus yadtu, in m\u0101nusiya kat\u0101n pakaniya-pakaniya makatayma na dayn ha Tuhan sin kasanglitan, amu in tungud sin hinang nila."
                            },
                            {
                                "text": " Na, manga taymanghud ku, hangkan ku siyabbut in ng\u0101n namu kay Apullus ha supaya niyu kapamintangan in maana sin kiyasulat amu agi, \u201cAgara niyu tuud in kabuntulan sin sara sin Tuhan.\u201d Na subay niyu di bantugun in hambuuk daraakun sin Tuhan h\u0101ti in kaibanan baba-babaun niyu."
                            },
                            {
                                "text": "Mayta? Unu ta in piyagabbu niyu sin wayruun da piyagbiddaan niyu iban sin tau kaibanan? Sibu-sibu da kamu. Unu in awn kaniyu in wala kiyarihil kaniyu sin Tuhan? Na, bang in kat\u0101n unu-unu niyu naug da dayn ha Tuhan mayta kamu magbantug, biya na manga awn nahinang niyu sin baran-baran niyu?"
                            },
                            {
                                "text": " \u0100 na, in pangannal niyu, in kamu jukup na ha kat\u0101n ilmu tudju pa Tuhan, iban dayahan na kamu ha pangatud sin Tuhan. In palangay niyu biya da sin nahinang na kamu sin Tuhan manga magkakaput sara, sagawa in kami kiyawakilan sin Almasi, wayruun kawasa biya ha yan. Na, sainagun ku limilingkud na tuud kamu mamarinta, ha supaya makapaghambuuk na kitaniyu, l\u0101gi magkakaput na kitaniyu kat\u0101n sara sama-sama."
                            },
                            {
                                "text": "Hangkan aku nakapamung bih\u0101n, sabab bang ku bista-bistahun, in manga kami kiyawakilan sin Tuhan h\u012bnang niya biya manga tau ha ulihan tuud, ha babaan sin tau kat\u0101n. Biya kami sin manga pilisu kiyabutangan hukuman patayun ha mayran, pangita-ngitaan sin kat\u0101n manga mal\u0101ikat iban m\u0101nusiya."
                            },
                            {
                                "text": "Iban in kami amu in kiyawakilan sin Tuhan pagiyanun kami tau dupang, sabab sin pagagad namu ha Almasi, sagawa in kamu kunu amu in manga mulid namu pagiyanun kamu manga tau halul-akkal pasal sin pagagad niyu ha Almasi. Na, in kami ini way gaus, ampa in kamu yan makagaus. Iban in kami liyalagi-lagi sin manga tau, ampa in kamu liyalaggu."
                            },
                            {
                                "text": "Kitaa niyu ba in kami ini, sampay pa bihaun simasandal sin uhaw-hapdi. Minsan in manga tamungun namu manga dagmay sadja. L\u0101gi mawmu kami paglaugan binsanaun sin manga tau. Wayruun b\u0101y tutug kiyabutangan namu sabab pawyu-pawyu hula in kadtuun namu."
                            },
                            {
                                "text": "Maghulas-sangsa tuud kami magusaha bat awn kabuhianan namu. Bang kami suknaan sin manga tau, in baws namu pangayuan namu sila duwaa pa marayaw. Bang kami binsanaun, di kami mamaws sagawa \u012bmanan namu na sadja."
                            },
                            {
                                "text": "Bang kami bicharahun pa mang\u012b bawsun namu sin manga lapal-kabtangan marayaw. Sagawa, sampay pa bihaun, in pagd\u0101 k\u0101mu sin manga tau, biya kami manga kaput malummi. In pangatud k\u0101mu sin manga tau biya kami hambuuk lummi, manga tau wayruun kap\u016bs-p\u016bsan."
                            },
                            {
                                "text": " Manga kalasahan ku, wala ku siyulat in manga biya ha ini ha supaya kamu sumipug, sagawa in ini hindu ku kaniyu pa karayawan, sabab in kamu yan biya na manga luggiya anak ku kalasahan."
                            },
                            {
                                "text": "Sabab minsan magibuhan na in manghindu kaniyu pasal sin Almasi, sagawa hambuuk da in tuwan guru niyu, amu in biya na ama niyu. Karna nahinang mayan kamu Almasihin, in aku isab nahinang na biya ama niyu, sabab aku in nagpasampay kaniyu sin Bayta Marayaw."
                            },
                            {
                                "text": "Na, pagga aku biya na ama niyu, junjungun ku kaniyu, urula niyu in limpa siki ku."
                            },
                            {
                                "text": "Na, hangkan ku yan diyaak mawn kaniyu hi Timuti, ha supaya kamu sumupu sin kawl-piil ku. In siya biya da isab sin anak ku. Karna in siya hambuuk tau nar\u0101 ku timayma ha Almasi, hambuuk kakasihan ku, kapangandulan sin Panghu. Diyaak ku siya mawn kaniyu magpatumtum kaniyu sin kawl-piil iban addat-tab\u012bat, amu in iyaagad ku pasal sin pagagad ku ha Almasi. In kawl-piil iban addat-tab\u012bat yan amu in piyanghihindu ku ha kat\u0101n jamaa Almasihin ha kat\u0101n hula."
                            },
                            {
                                "text": " Kaingatan ku in kaibanan duun kaniyu imabbu pasal in pangannal nila di aku mamisita mawn kaniyu."
                            },
                            {
                                "text": "Sagawa bang dum\u016bl da in Tuhan mamisita da aku mawn kaniyu ha masamut ini, bat ku manyata sin baran ku in manga tau abbuhan ini, bang bunnal tuud in gaus nila atawa gaus ha simud sadja."
                            },
                            {
                                "text": "Sabab bang kitaniyu bunnal miyamagad sin pamarinta sin Tuhan, in tanda niya kakitaan bukun ha manga bichara natu sadja, sagawa dayn ha manga hinang natu, amu in maawn dayn ha kusug-kawasa sin Tuhan."
                            },
                            {
                                "text": "Na, kamu sadja in magp\u012b bang unu in kabayaan niyu, pagamahan ta kamu atawa di. Sabab bang aku m\u0101kawn kaniyu, ampa masi da mang\u012b in hinang niyu, tantu pagamahan ta kamu. Sagawa, bang kamu napinda na, pah\u016bpun ku in lasa ku kaniyu iban mahanunut in himum\u016bngan ku kaniyu. "
                            }
                        ]
                    },
                    {
                        "verses": [
                            {
                                "text": "  Kiyasakupan na sin tau kat\u0101n sin nakalandu na tuud in kalumuan sin kaibanan duun kaniyu. Karna minsan in manga tau, amu in di magparachaya ha Tuhan, di da makahinang sin biya nahinang nila yan. Awn nakabayta k\u0101ku sin awn hambuuk tau duun kaniyu, amu in naghahambuuk iban sin asawa sin ama niya!"
                            },
                            {
                                "text": "Na, mayta kamu makatawakkal magabbu sin in kamu marayaw, (malayngkan awn sumbang duun kaniyu). In dayaw niya subay kamu masusa tuud. Iban in tau nakahinang biya ha yan, subay niyu di palamurun kaniyu, amu in manga tau agad kan \u012asa."
                            },
                            {
                                "text": "Karna minsan aku malawak dayn kaniyu, ha pikilan ku sali da aku duun kaniyu, sabab di kamu magkalawa dayn ha lawm pangannal ku. Iban biya da tuud hantang in baran ku yan duun kaniyu, sabab dayn ha kapatutan d\u012bhil k\u0101ku sin Panghu natu \u012asa, biyutangan ku na hukuman in tau, amu in nakahinang sin sang\u012b-ng\u012b kalumuan."
                            },
                            {
                                "text": "Na, biya ha ini in subay hinangun niyu. Bang kamu magtipun-tipun magb\u012bng, pikilun niyu in aku yan da limalamud duun kaniyu. Iban pikila niyu in kawasa hi \u012asa duun isab kaniyu."
                            },
                            {
                                "text": "Na dayn ha kawasa hi \u012asa Almasi duun kaniyu, subay niyu hiungsud in tau yan pa lawm ukuman sin Saytan Puntukan. Bang in baran niya numanam kabinsanaan, kalu-kalu siya magsusun sin dusa niya, l\u0101gi bang maabut na in Adlaw Paghukum sin Panghu \u012asa ha manga m\u0101nusiya kat\u0101n, in nyawa sin tau yan malappas dayn ha kasiksaan salama-lama."
                            },
                            {
                                "text": " Na, in kamu yan di mapatut magbantug sin baran niyu sin kamu manga tau mabuntul. Di niyu ka kaingatan in masaalla ini, amu agi, \u201cIn hangka-pudjut pasulig lumatag da magpabuskag sin addun.\u201d (H\u0101ti niya minsan hambuuk sadja in magdusa kaniyu in ng\u012b nahinang niya lumamin da pa kaniyu kat\u0101n.)"
                            },
                            {
                                "text": "Hangkan, subay niyu pa\u012bgun dayn kaniyu in tau yan naghinang sin mang\u012b, ha supaya kamu di malamin sin kang\u012ban, amu in makarihil kaniyu tamak-tawktuk. Karna bang ma\u012bg na dayn kaniyu in naghinang sin mang\u012b, ma\u012bg na isab in tamak duun kaniyu, iban mabiya na isab kamu sin addun way kiyalamuran pasulig. Asal kiyaiingatan ku da isab in kamu yan suchi pasal sin pangandul niyu ha Panghu \u012asa Almasi. Karna in siya bakas na piyatay ganti k\u0101tuniyu biya sapantun anak bili-bili, h\u012bnang kulban ha Haylaya Paglappas dayn ha Kamatay, hipanglappas k\u0101tuniyu dayn ha manga dusa natu."
                            },
                            {
                                "text": "Na, pagga in Almasi miyatay karna natu, subay taniyu hitaw marayaw pa lawm atay natu in hinang niya. Subay natu na hi\u012bg dayn ha baran natu in kat\u0101n pagiggil iban sin unu-unu hinang mang\u012b, amu in piyagbahasa pasulig. Amu na in tuyuan natu dayn ha atay puti in hinang mabuntul iban marayaw amu in piyagbahasa addun way kiyalamuran pasulig."
                            },
                            {
                                "text": " Na, ha sulat ku, amu in piyar\u0101 ku mawn kaniyu nakauna, biyandaan ta na kamu di papagpanunun iban sin manga tau naghihinang sin manga kalumuan."
                            },
                            {
                                "text": "Malayngkan, bukun in h\u0101tihan sin bichara ku yan bat di ta na kamu pasuukun ha manga tau, amu in di magad ha Tuhan. Sabab luwal bang kamu bukun na ha dunya ini, ampa kamu di magb\u0101k iban sin manga tau naghihinang sin manga kalumuan, sin manga tau manapsu ha alta, sin manga tau mananakaw, atawa manga tau amu in magsumba sin manga unu-unu na dugaing dayn ha Tuhan."
                            },
                            {
                                "text": "Sagawa in h\u0101tihan sin bichara ku yan, di ta kamu papagpanunun iban sin tau amu in imiyan in siya hambuuk Almasihin biya kaniyu, sagawa in siya naghihinang sin kalumuan, atawa manapsu ha alta, atawa magsusumba ha manga barhala, atawa maghihinang bichara puting, amu in hikakang\u012b sin ng\u0101n sin kaibanan niya, atawa maghihilu atawa mananakaw. Minsan magkaun ayaw kamu sum\u0101w ha tau biya ha yan, amu in imiyan in siya pagkahi niyu Almasihin."
                            },
                            {
                                "text": " Asal da bukun na kiyawajib k\u0101ku in sumara sin hinang sin manga tau, amu in di mangandul kan \u012asa Almasi. Tuhan in dumihil hukuman kanila. Sagawa, kiyawajib kaniyu sumara sin unu-unu hinang sin manga pagkahi niyu Almasihin. Sabab, biya na sin kiyasulat ha lawm Kitab, amu agi, \u201cPa\u012bga dayn kaniyu in tau mang\u012b. Ayaw niyu palamura kaniyu.\u201d "
                            },
                            {
                                "text": " Asal da bukun na kiyawajib k\u0101ku in sumara sin hinang sin manga tau, amu in di mangandul kan \u012asa Almasi. Tuhan in dumihil hukuman kanila. Sagawa, kiyawajib kaniyu sumara sin unu-unu hinang sin manga pagkahi niyu Almasihin. Sabab, biya na sin kiyasulat ha lawm Kitab, amu agi, \u201cPa\u012bga dayn kaniyu in tau mang\u012b. Ayaw niyu palamura kaniyu.\u201d "
                            }
                        ]
                    },
                    {
                        "verses": [
                            {
                                "text": "  Na, ha pasal sin manga parakala niyu, bang awn pagsagga sin hambuuk kaniyu iban sin pagkahi niya agad kan \u012asa, subay in t\u016bp niya, in parakala yan hipasalassay ha manga tau pagkahi niya da isab suku sin Tuhan. Sagawa, mayta kamu matawakkal dum\u0101 sin manga parakala niyu pa sara sin manga tau ha guwa, amu in di magparachaya pa Tuhan?"
                            },
                            {
                                "text": "Biya hantang kiyalupahan niyu na sin in kitaniyu suku sin Tuhan, ha sus\u016bngun, amu in manghukum ha manga m\u0101nusiya. Na, pagga awn kapatutan niyu manghukum ha manga m\u0101nusiya ha sus\u016bngun, amu in parakala dakula, na, amu pa ka isab in di niyu masalassay in manga parakala sibi-sibi?"
                            },
                            {
                                "text": "Iban wala niyu ka kiyaingatan minsan in manga mal\u0101ikat, kamu da in manghukum kanila ha sus\u016bngun? Na, pagga biya ha yan, amu pa ka in di niyu masalassay in manga parakala hipagb\u0101k niyu d\u012b ha lawm dunya ini dayn ha waktu pa waktu?"
                            },
                            {
                                "text": "Na, mayta bang awn na parakala niyu hipasalassay niyu ha manga tau way lamud kaniyu, sabab bukun sila manga tau agad ha Almasi."
                            },
                            {
                                "text": "Makasipug yan kaniyu. Minsan biya diin, awn da mayan tau duun kaniyu halul-akkal, amu in maingat sumalassay sin parsaggaan sin kamu magpagkahi Almasihin. Tantu awn sadja."
                            },
                            {
                                "text": "Sagawa in hinang niyu, hiratung niyu in manga parakala niyu pa manga tau bukun agad ha Almasi, amu in daakun niyu sumalassay sin parakala niyu."
                            },
                            {
                                "text": " Na, in pagparatung niyu sin manga parakala niyu pa sara, hambuuk kas\u0101an dakula nahinang niyu. Sap\u0101dp\u0101d niyu hiratung pa sara, marayaw pa \u012bmanan niyu na sadja bang awn huminang mang\u012b atawa mangulli kaniyu pagkahi niyu Almasihin."
                            },
                            {
                                "text": "Sagawa unu in hinang niyu? G\u0101m mayan huminang kamu mang\u012b ha manga pagkahi niyu Almasihin sampay kullian niyu sila."
                            },
                            {
                                "text": " Tantu tuud in manga tau kimaruk in ng\u012b, wayruun palsukuan nila bang mamarinta na in Tuhan. Na, pikila niyu tuud ini marayaw ha supaya di mas\u0101 in pikilan niyu. Karna in manga tau maghihinang maasihat, atawa magsusumba barhala, atawa manga tau magjina, atawa manga tau maghinang kalumuan iban sin pagkahi nila usug atawa babai, wayruun karayawan suku nila ha pagparintahan sin Tuhan."
                            },
                            {
                                "text": "Damikkiyan in manga tau mananakaw, atawa manga tau manapsu ha alta sin kaibanan, atawa manga tau maghihilu, atawa manga tau magbibichara sin puting ha supaya kumang\u012b in ng\u0101n sin kaibanan atawa manga manglalangpas, in sila yan kat\u0101n, wayruun karayawan suku nila ha pagparintahan sin Tuhan."
                            },
                            {
                                "text": "Na, biya ha yan in bakas h\u012bnang sin kaibanan kaniyu tagna. Sagawa siyuchi na kamu sin Tuhan dayn ha manga dusa nahinang niyu iban in kamu suku niya na. Iban \u012btung na kamu sin Tuhan tau mabuntul, sabab sin kawasa sin ng\u0101n sin Panghu \u012asa Almasi iban sin kawasa sin R\u016b sin Tuhan, Tuhan taniyu."
                            },
                            {
                                "text": "  Na, ha pasal sin manga hinang kanapsuhan sin baran niyu, kalu-kalu awn hambuuk tau duun kaniyu mamung, amu agi, \u201cMakajari aku huminang sin unu-unu kabayaan ku bang bukun da langgal sara.\u201d Na, bunnal in bichara niya yan, sagawa ini in hikabayta ku kaniyu. Bukun in kat\u0101n hinang makarayaw kaniyu, minsan da bukun langgal sara. In aku, makajari aku magdul-baya huminang sin kabayaan ku, malayngkan, di aku mabaya ma\u012bpun kaagi sin manga kanapsuhan sin baran ku."
                            },
                            {
                                "text": "Kalu-kalu awn isab hambuuk kaniyu umiyan, amu agi, \u201cIn kakaun suku sin tiyan, iban in tiyan suku sin kakaun.\u201d Na, bunnal in bichara niya yan, sagawa ini in hikabayta ku kaniyu, dumatung da in waktu ha sus\u016bngun in tiyan iban sin kakaun \u012bgan da sin Tuhan, sabab wayruun na kalagihan nila. Subay taniyu di d\u016blan in napsu sin baran taniyu, sabab in ginhawa-baran natu piyapanjari sin Tuhan bukun ha supaya kitaniyu makapagdulbaya huminang sin unu-unu kalumuan kabayaan natu. Sagawa in ginhawa-baran natu piyapanjari sin Tuhan, ha supaya natu mahinang in daakan sin Panghu \u012asa. Iban ayaran isab sin Panghu \u012asa in ginhawa-baran natu dayn ha unu-unu kang\u012ban."
                            },
                            {
                                "text": "Biyuhi nagbalik sin Tuhan in Panghu \u012asa dayn ha kamatay. Damikkiyan, bang kitaniyu mapatay na, dayn ha kusug sin kawasa niya, buhiun niya da isab kitaniyu magbalik."
                            },
                            {
                                "text": " Kaingatan niyu in kitaniyu ini manga suku sin Panghu \u012asa Almasi, bang hidalil pa hambuuk anggawta-baran sin tau, in kitaniyu ini biya sapantun sin ginisan bahagi sin pamaranan sin Almasi. Na, pagga kitaniyu amu in biya sapantun manga bahagi sin pamaranan niya, na, di tuud manjari bang kitaniyu humambuuk ha manga babai mang\u012b."
                            },
                            {
                                "text": "Atawa maray di niyu kaingatan sin in usug humambuuk ha babai mang\u012b makapagtibuuk na in manga baran nila. Sabab kiyasulat ha lawm Kitab pasal sin usug iban babai amu agi, \u201cIn duwa maghulid matibuuk na in manga baran nila.\u201d"
                            },
                            {
                                "text": "Sagawa hisiyu-siyu in humambuuk ha Panghu \u012asa in sila yan maghangka-atay na iban hi \u012asa."
                            },
                            {
                                "text": " Na, ibut-ibut, lawak tuud kamu dayn ha unu-unu hinang kalumuan. Bunnal in kaibanan dusa mang\u012b, sagawa di makakang\u012b sin ginhawa-baran. Ampa in dusa, amu in magjina, landu tuud mang\u012b, sabab magdusa siya pa ginhawa-baran niya."
                            },
                            {
                                "text": "Maray kiyalupahan niyu na sin in ginhawa-baran natu, amuna tuud in hiyuhulaan sin R\u016b sin Tuhan, amu in piyatulun k\u0101tuniyu sin Tuhan. Karna in Tuhan amu in tagdapu sin ginhawa-baran natu bukun kitaniyu."
                            },
                            {
                                "text": "Sabab maharga in kiyalukat sin Tuhan k\u0101tuniyu dayn ha manga dusa taniyu. Hangkan unu-unu na in hinangun sin ginhawa-baran natu subay makarihil kalagguan pa Tuhan. "
                            }
                        ]
                    },
                    {
                        "verses": [
                            {
                                "text": "  Na, ha pasal sin piyangasubu niyu ha lawm sin sulat niyu mari k\u0101ku, ini in hikabayta ku kaniyu. Bunnal na sa, biya na sin agi niyu, subay in usug di makakamput ha babai."
                            },
                            {
                                "text": "Sagawa, pagga mataud in magjina, na, ha pikil ku marayaw pa in manga usug magasawa iban in manga babai magbana."
                            },
                            {
                                "text": "L\u0101gi, in kamu manga usug tagaasawa, subay niyu hinangun in kiyawajib ha hambuuk usug tagaasawa. Damikkiyan, in babai tagabana subay niya hinangun in kiyawajib ha hambuuk babai tagabana. Iban subay usug babai di maghukaw sin kabayaan sin t\u0101iban niya."
                            },
                            {
                                "text": "Sabab, in babai tagabana di na makapagbaya sin ginhawa-baran niya. In bana niya, tagakapatut na magbaya sin ginhawa-baran sin asawa niya. Damikkiyan, in usug tagaasawa di na makapagbaya sin ginhawa-baran niya. In asawa niya tagakapatut na magbaya sin ginhawa-baran sin bana niya."
                            },
                            {
                                "text": "Ayaw niyu tangkai in napsu sin bana atawa asawa niyu, luwal bang labay dayn ha pagsulut-sulutan niyu, di naa magsuuk ha lawm pilay adlaw, ha supaya awn waktu niyu mangarap pa Tuhan. Sagawa, pagubus niyu mangarap pa Tuhan, subay kamu magsuuk magbalik bat kamu di mar\u0101 sin sasat sin Saytan Puntukan, bang in napsu sin baran niyu biya ganta di kasandalan."
                            },
                            {
                                "text": " Na, ha pasal sin bichara ku ini, di ta kamu lugusun magasawa atawa magbana. Kamu in magbaya sin baran niyu."
                            },
                            {
                                "text": "In bunnal niya in kabayaan ku, in kamu kat\u0101n sumingud k\u0101ku, amu in way asawa. Sagawa, magkaniya-kaniya in gantaan d\u012bhil sin Tuhan ha manga tau, bukun magsali-sali kat\u0101n."
                            },
                            {
                                "text": " Na, pa manga kamu wayruun paghula iban manga balu, ini in hindu ku kaniyu. Marayaw pa kamu di na magbana atawa magasawa biya k\u0101ku."
                            },
                            {
                                "text": "Sumagawa, bang niyu di katangkaan in napsu niyu, na kadtui niyu na, pagasawa na kamu, pagbana na kamu. Sap\u0101dp\u0101d isab magtubud in napsu niyu, marayaw pa kamu maghula-hula na."
                            },
                            {
                                "text": " Na, ha tungud isab sin manga kamu taga paghula, na yari in daakan amu in nawajib agarun niyu. In daakan ini bukun dayn k\u0101ku, sagawa dayn ha Panghu natu \u012asa Almasi. In manga babai tagabana nawajib kanila in di mutas dayn ha bana nila."
                            },
                            {
                                "text": "Bang siya mutas dayn ha bana niya, subay siya di magbana dugaing usug. Sumagawa bang siya mabaya magbana subay siya magbalik pa bana niya tagna magdayaw iban siya. Ampa in manga usug tagaasawa nawajib kanila di mamugit ha asawa nila."
                            },
                            {
                                "text": " Na, ini isab in hindu ku pa manga tagapaghula. In hindu ini dayn k\u0101ku, bukun dayn ha Panghu \u012asa. Ini in hindu ku kaniyu. In hambuuk taymanghud ta Almasihin, amu in tagaasawa bukun agad kan \u012asa, subay niya di hibugit in asawa niya ha salugay in asawa niya mabaya pa humambuuk kaniya."
                            },
                            {
                                "text": "Damikkiyan da isab in babai Almasihin, amu in tagabana bukun agad kan \u012asa, ampa in bana niya masi da mabaya humambuuk kaniya, subay niya di hibugit in bana niya."
                            },
                            {
                                "text": "Sabab in bana bukun agad kan \u012asa awn na karayawan niya ha pangatud sin Tuhan dayn ha pasal sin paghambuuk niya iban sin asawa niya Almasihin. Damikkiyan, in asawa bukun agad kan \u012asa, awn da isab karayawan niya pasal sin paghambuuk niya iban sin bana niya Almasihin. Tantu bunnal in bichara ku ini, pasal bang bukun, na, in manga anak niyu yan biya da sin anak sin manga tau, amu in nagtutuhan dugaing dayn ha Tuhan tuud. Sa in kasabunnalan niya in manga anak niyu yan awn da isab karayawan nila ha pangatud sin Tuhan."
                            },
                            {
                                "text": " Malayngkan, bang in asawa atawa bana, amu in bukun agad kan \u012asa mabaya na mutas dayn ha bana atawa asawa niya Almasihin, subay niya siya d\u016blan. In bana atawa asawa Almasihin lim\u0101ya huminang sin kabayaan niya, sabab in kabayaan sin Tuhan kaniya kasulutan bukun magk\u0101lu."
                            },
                            {
                                "text": "Di da matantu sin asawa bang in bana niya mar\u0101 niya mapaagad tumayma ha Almasi supaya siya malappas. Damikkiyan di da matantu sin bana bang in asawa niya mar\u0101 niya mapaagad tumayma ha Almasi. Hangkan tuguti niyu na bang mabaya na mutas dayn kaniyu."
                            },
                            {
                                "text": "  Na, in pakaniya-pakaniya kaniyu subay mamarahi sin kah\u0101lan kiyaganta kaniyu sin Tuhan amu in kah\u0101lan niyu sin tagna kamu tiyaabbit magad kaniya. Amu yan in daakan ku pa kat\u0101n jamaa agad ha Panghu \u012asa ha kat\u0101n hula."
                            },
                            {
                                "text": "Bang sawpama awn hambuuk Yahudi, amu in nagpaislam ha supaya awn tanda sin in siya hambuuk Yahudi, sakali magad na kan \u012asa, subay niya di pa\u012bgan in limpa sin pagislam kaniya. Damikkiyan, in hambuuk tau amu in wala naislam sakali magad na kan \u012asa, subay siya di na magpaislam."
                            },
                            {
                                "text": "Sabab bukun maharga ha Tuhan bang kamu naislam atawa wala. In maharga ha atay niya bang kamu magkahagad huminang sin manga daakan niya."
                            },
                            {
                                "text": "Iban subay kamu di na magt\u016byu minda dayn ha kah\u0101lan kiyabubutangan niyu ha waktu miyagad na kamu ha Panghu \u012asa."
                            },
                            {
                                "text": "Bang kamu sawpama hambuuk \u012bpun ha waktu nap\u012b kamu magad ha Panghu \u012asa, ayaw na kamu masusa pasal sin kah\u0101lan niyu, sagawa bang isab awn sukud niyu malimaya kamu, na marayaw da isab."
                            },
                            {
                                "text": "Sabab bang awn hambuuk \u012bpun amu in agad na ha Panghu \u012asa, in kasabunnalan niya, luhaya siya ha pangatud sin Panghu minsan di ma\u012bg in pag\u012bpun niya ha tau. Na, ampa isab in tau lim\u0101ya, bang magad na ha Panghu \u012asa, in kasabunnalan niya, in siya \u012bpun na sin Panghu."
                            },
                            {
                                "text": "Iban maharga in kiyalukat sin Tuhan kaniyu dayn ha karusahan niyu. Hangkan, ayaw kamu magpa\u012bpun ha manga tau sadja biya kaniyu, sumagawa magpa\u012bpun kamu ha Tuhan."
                            },
                            {
                                "text": "Na, hangkan manga taymanghud ku, in pakaniya-pakaniya kaniyu subay di na minda dayn ha kah\u0101lan niyu dayn ha waktu nap\u012b kamu magad ha Panghu \u012asa. Subay niyu di hi\u012bg in Tuhan dayn ha lawm atay niyu."
                            },
                            {
                                "text": "  Na, ha pasal isab sin manga kamu amu in wayruun pa paghula, wayruun daakan ku kaniyu amu in naug dayn ha Panghu. Sagawa, bilang hambuuk daraakun kiyaulungan sin Panghu \u012asa, in aku nahinang hambuuk tau kapangandulan. Hangkan yari in hindu ku kaniyu."
                            },
                            {
                                "text": "Bukun in h\u0101ti sin himum\u016bngan ku yan bat daakun ta kamu di magasawa atawa di magbana, sagawa pagga kitaniyu ha lawm kasigpitan bihaun, marayaw pa kamu di na magasawa atawa di magbana."
                            },
                            {
                                "text": "Malayngkan, sasuku sin kamu manga tagaasawa, ayaw niyu bugitan in t\u0101iban niyu. Sagawa bang wayruun pa paghula niyu, ayaw na kamu magniyat magasawa."
                            },
                            {
                                "text": "Sagawa bang kamu isab mabaya magasawa in yan bukun dusa. Damikkiyan, in manga budjang bang sila magbana na, in yan bukun da isab dusa. Hangkan, aku nakahindu kaniyu sin marayaw pa bang kamu di magasawa atawa magbana, pasal in kabayaan ku di kamu makalabay sin manga kasigpitan sin manga tau tagapaghula."
                            },
                            {
                                "text": " Na, in h\u0101tihan sin bichara ku yan manga taymanghud ku biya ha ini. In waktu natu d\u012b ha dunya ini hangkaray dakuman. Hangkan tagnaan dayn ha bihaun subay paunahun sin manga usug tagapaghula in pagsangsa nila ha Tuhan. Subay in kaagi nila magsangsa biya hantang sin hambuuk usug wayruun asawa, amu in makasasat sin hinang niya."
                            },
                            {
                                "text": "Iban in manga tau nasususa, subay di magparuli sin manga kasusahan nila. Damikkiyan, in manga tau nagkuk\u016bg-kuyag, subay di magpikil sadja sin pagk\u016bg-kuyag nila. Iban da isab in manga tau mamim\u012bm\u012b, subay bukun dakula ha atay nila in bin\u012b nila. Subay nila niyatun in bin\u012b nila biya hantang bukun kanila."
                            },
                            {
                                "text": "Iban subay di bistahun maharga tuud in unu-unu kat\u0101n hinang d\u012b ha dunya sabab in dunya ini ha sus\u016bngun malanyap da."
                            },
                            {
                                "text": " In kabayaan ku wayruun makasasat sin pagsangsa niyu ha Panghu \u012asa. In tau wayruun paghula, luhaya maghinang pa Panghu. Sabab wayruun pikilun niya dugaing dayn sin hinang amu in makasulut ha Panghu."
                            },
                            {
                                "text": "Sagawa in tau tagapaghula mabimbang sin ginis-ginisan d\u012b ha lawm dunya, sabab kabayaan niya kaamuhan in asawa niya ha hinang niya."
                            },
                            {
                                "text": "Na, dayn ha sabab yan maruwa in pikilan niya, bukun tunggal in pikilan niya pa Tuhan. Damikkiyan, in babai wayruun bana atawa budjang, wayruun p\u012bpikil niya dugaing dayn sin hinang diyaakan kaniya sin Panghu \u012asa, sabab in kabayaan niya tunggal in Tuhan ha lawm pamikil niya iban pagsangsaan sin ginhawa-baran niya. Sumagawa, in babai tagabana p\u012bpikil niya in indalupa-ginis, amu in subay niya hinangun, sabab kabayaan niya kaamuhan in bana niya sin hinang niya."
                            },
                            {
                                "text": "H\u012bnduan ta kamu sin biya ha ini bukun bat pahunitan ta kamu, sagawa mabaya aku tumabang kaniyu. Kabayaan ku hinangun niyu in unu-unu mapatut iban marayaw. In kabayaan ku isab tunggal ha lawm pamikil iban atay niyu in pagsangsa niyu ha Panghu \u012asa."
                            },
                            {
                                "text": " Na, in ini pasal sin manga budjang masuuk na launan. Bang mapikil sin taganak bat bukun mapatut papaglaunun niya in anak niya budjang amu in taga napsu magbana, na subay niya tugutan magbana. Sabab di da siya magdusa minsan niya pabanahun in anak niya."
                            },
                            {
                                "text": "Sagawa, bang napikil sin taganak ha bukun siya lugusun, di niya na pabanahun in anak niya, sabab wayruun da isab napsu sin anak niya magbana, na marayaw pa di niya pabanahun in anak niya."
                            },
                            {
                                "text": "In h\u0101ti niya, marayaw in hinang sin tau bang niya in anak niya pabanahun, sagawa, labi marayaw bang niya di pabanahun in anak niya."
                            },
                            {
                                "text": " Na, ha pasal isab sin manga babai amu in tagapaghula. In babai minsan siya nagbugit na iban sin bana niya, di siya manjari magbana dugaing, ha salugay sin bana niya buhi pa. Sagawa bang in bana niya miyatay na, luhaya na siya magbana dugaing, sagawa in banahun niya subay da isab pagkahi niya agad kan \u012asa."
                            },
                            {
                                "text": "Sagawa bang ha pikilan ku, labi pa in kakuyagan niya bang siya di na magbana magbalik. Iban in hindu ku ini bukun dayn ha baran ku sadja, sagawa guwa dayn ha R\u016b sin Tuhan, bang aku isab wala nas\u0101. "
                            }
                        ]
                    },
                    {
                        "verses": [
                            {
                                "text": "  Na, bihaun bicharahun ku in pangasubu niyu pasal sin manga kakaun siyumbay hipaglabut ha manga barhala, amu in pagsumbahun sin tau kaibanan. Bunnal na sa, biya na sin agi niyu, kiyaiingatan taniyu sin in manga barhala wayruun da kawasa nila. Sagawa dayn ha sabab sin ingat niyu yan, umabbu na kamu. Ampa in makatabang magpahugut sin \u012bman sin pagkahi natu, bukun abbu natu pasal sin ingat taniyu, sumagawa amu in pagkasi-lasa natu kanila."
                            },
                            {
                                "text": "Bang in hambuuk tau magpikil sin mataud tuud in kaingatan niya, na, in kasabunnalan niya wala pa jimukup in ingat niya."
                            },
                            {
                                "text": "Sagawa in tau malasa ha Tuhan, in siya itungun da isab sin Tuhan suku niya."
                            },
                            {
                                "text": " Na, hangkan ha pasal sin pagkaun sin manga kakaun siyumbay hipaglabut ha manga barhala, ini in hikabayta ku kaniyu. Kiyaiingatan taniyu sin in manga barhala tuhan-tuhan nila ini, amu in pagsumbahun nila, bukun bunnal Tuhan, sabab kiyaiingatan natu sin hambuuk-buuk da tuud in Tuhan."
                            },
                            {
                                "text": "Karna minsan awn manga ginisan pagtawagun tuhan-tuhan duun ha langit iban d\u012b ha dunya, iban minsan mataud in h\u012bnang sin tau patuhanan nila,"
                            },
                            {
                                "text": "in kitaniyu manga Almasihin, hambuuk-buuk da in Tuhan, Ama natu, amu in Tuhan nagpapanjari sin unu-unu kat\u0101n, iban amu in Tuhan harapun taniyu ha salugay taniyu buhi. Iban minsan mataud in ginisan sin pagtaat agaran sin manga tau, in kitaniyu Almasihin tunggal da in Panghu \u012asa Almasi in agaran natu. Iban piyapanjari sin Almasi in unu-unu kat\u0101n labay dayn ha Tuhan, iban naug dayn kaniya isab in kabuhi taniyu."
                            },
                            {
                                "text": " Sagawa in kaibanan Almasihin wala pa tuud nakaingat sin in manga barhala pagsumbahun bukun bunnal. Masi nam\u0101n sampay pa bihaun m\u012bmikit ha pikilan sin manga tau ini, in addat nila tagna, amu in magsumba pa sila ha manga barhala. Hangkan bang sila makakaun sin bakas piyanglabut ha manga barhala masusa in lawm pamikil nila, sabab pangannal nila nagdusa sila pa Tuhan."
                            },
                            {
                                "text": "Sagawa in sabab hangkan kitaniyu makasuuk pa Tuhan, bukun dayn ha pasal sin kakaun kaunun natu atawa di natu kaunun. Minsan kitaniyu di kumaun sin manga kakaun bakas piyanglabut ha manga barhala di da kakulangan in karayawan natu ha pangatud sin Tuhan. Damikkiyan bang kita kumaun sin kakaun yan, di da isab kaganapan in karayawan natu."
                            },
                            {
                                "text": " Sagawa, minsan kamu d\u016blan sin Tuhan kumaun sin unu-unu na, subay kamu mahalli di magd\u016bl sin napsu niyu kumaun sin manga kakaun yan, bang biya ganta amu in makar\u0101 magdusa ha pagkahi niyu Almasihin, amu in maguya pa in \u012bman pa Tuhan."
                            },
                            {
                                "text": "Na, bang sawpama in kamu, amu in nakaingat sin bukun dusa in kumaun sin kakaun bakas piyanglabut ha manga barhala, ampa kamu kakitaan sin pagkahi niyu Almasihin duun ha lugal pagsusumbahan ha manga barhala nagkakaun sin kakaun bakas piyaglabutan, di ka siya umibug kumaun sin kakaun yan, minsan da ha pikilan niya magdusa siya bang niya kaunun? Karna way pangingat niya sin bukun dusa in kumaun sin kakaun bakas piyaglabutan. Tantu simingud siya."
                            },
                            {
                                "text": "Na, dayn ha sabab sin ingat niyu ha pasal yan, in pagkahi niyu Almasihin, amu in kiyaasagan sin dugu-nyawa sin Almasi ha supaya mapuas dayn ha manga dusa niya, maghawal-hawal na in pamikil niya pasal sin kalappasan niya, iban maawn na in kamulahan niya."
                            },
                            {
                                "text": "Na, in kamu yan magdusa ha Almasi. Damikkiyan makarusa da isab kamu pa taymanghud niyu Almasihin, amu in maguya pa in \u012bman pa Tuhan, sabab kamu in nakar\u0101-r\u0101 kaniya huminang sin hinang, amu in nakasusa sin lawm pamikil niya, sabab pangannal niya nagdusa siya pa Tuhan."
                            },
                            {
                                "text": "Hangkan, bang in pagkaun ku sin manga siyumbay bakas piyaglabutan ha manga barhala, amu in makar\u0101 ha taymanghud ku magdusa pa Tuhan, na, di na aku kumaun sin manga siyumbay ha salugay ku buhi, ha supaya in taymanghud ku Almasihin di kumang\u012b in pagagad niya ha Almasi. "
                            }
                        ]
                    },
                    {
                        "verses": [
                            {
                                "text": "  In aku ini hambuuk tau luhaya magbaya-baya huminang sin kabayaan ku. Kiyawakilan aku sin Panghu natu hi \u012asa magpamahalayak sin Parman niya. Bakas ku na siya k\u012bta sin duwa mata ku. L\u0101gi kamu na yan in bunga sin paghulas-sangsa ku ha Panghu \u012asa."
                            },
                            {
                                "text": "Minsan in kaibanan tau di magkahagad sin aku hambuuk kiyawakilan sin Panghu, in kamu duun ha hula Kurintu tantu magkahagad da. Sabab dayn ha pasal sin hinang ku, in kamu nahinang na suku sin Panghu \u012asa. Na, amuna yan in tanda sin in aku bunnal tuud hambuuk tau kiyawakilan sin Panghu \u012asa."
                            },
                            {
                                "text": " Na, yari in manga sambung ku pa manga tau amu in mangungusihat bang bunnal tuud in aku kiyawakilan sin Panghu \u012asa atawa bukun."
                            },
                            {
                                "text": "Mayta, wayruun ka kapatutan ku dihilan balanja sin manga tau nas\u012bhatan ku?"
                            },
                            {
                                "text": "Iban mayta, wayruun ka kapatutan ku magasawa hambuuk babai Almasihin, d\u0101hun ku pakain-pakain hula aku magnas\u012bhat, biya sin manga kaibanan kiyawakilan iban sin manga taymanghud hi Panghu \u012asa sampay na hi Pitrus?"
                            },
                            {
                                "text": "Atawa ha pangannal niyu, aku sadja kay Barnabas in subay magusaha sin kabuhianan namu?"
                            },
                            {
                                "text": " Mayta, asubuhun ta kamu, awn ka sundalu in di dihilan gastu sin parinta? Awn ka tau nagtanum in di makahampit sin bunga sin tiyanum niya? Awn ka tau nagiipat manga sapi atawa kambing in di makahampit sin gatas makawa niya dayn ha manga hayup \u012bipat niya? Tantu, makahampit sadja."
                            },
                            {
                                "text": "Na, in palih\u0101lan sin manga kapatutan sin manga tau tumabuk sin tungud sin hulas-sangsa nila, bukun sadja isab yan hambuuk aturan h\u012bnang sin m\u0101nusiya, sagawa minsan ha lawm Kitab kiyasulat da isab in palih\u0101lan yan."
                            },
                            {
                                "text": "Nabacha natu ha lawm Kitab Tawrat in hambuuk sara hi Nabi Musa, amu agi, \u201cAyaw niyu sampungi in simud sin sapi ha sabu piyapaggigindas niya sin p\u0101y.\u201d Na, in sara yan tiyakdil sin Tuhan bukun sadja ha manga sapi."
                            },
                            {
                                "text": "In sara yan tiyakdil sin Tuhan labi awla tuud pa k\u0101tuniyu manga m\u0101nusiya piyaruli niya. Tantu in sara ini siyulat pa k\u0101tuniyu. Na, in kami ini biya hantang maguuma. Maghulas-sangsa in tau magaararu iban sin tau magaani sabab awn hiyuhuwat-huwat nila mahampit sin pagani."
                            },
                            {
                                "text": "Damikkiyan, in kami isab manga kiyawakilan sin Panghu \u012asa, amuna in nagtanum sin Parman sin Tuhan pa lawm pikilan niyu. Hangkan, bukun ka patut manghuwat-huwat kami kaniyu sin kabuhianan namu?"
                            },
                            {
                                "text": "Bang in guru niyu kaibanan tagakapatutan manghuwat-huwat kaniyu sin kabuhianan nila, na luba pa isab in kami, amu in labi awla subay manghulat-hulat kaniyu.  Sagawa, in kami wala nangayu unu-unu balanja dayn kaniyu, minsan kiyaiingatan namu awn kapatutan namu. G\u0101m mayan siyandalan namu in unu-unu haggut-pasu ha supaya wayruun makarihil bugat sin pagpasaplag sin Bayta Marayaw pasal sin Almasi."
                            },
                            {
                                "text": "Tantu kiyaiingatan niyu minsan in manga tau naghihinang ha B\u0101y sin Tuhan, makahampit da sin manga kakaun duun. Iban da isab in manga imam amu in magsusumbay sin hayup pagkulbanan, makahampit da sin siyumbay nila."
                            },
                            {
                                "text": "Damikkiyan, nagdaak in Panghu sin in kami manga magnanas\u012bhat sin Bayta Marayaw subay balanjaan sin manga sasuku sin miyamagad iban nagkahagad sin Bayta piyagnas\u012bhat namu."
                            },
                            {
                                "text": " Sagawa, minsan awn kapatutan ku mangayu balanja dayn ha manga tau h\u012bnduan ku, wala tuud aku nakapangayu unu-unu dayn kan siyu-siyu na. Iban ayaw kamu magpikil sin hangkan aku nagsulat biya ha ini bat mangayu aku balanja dayn kaniyu. Mabaya pa aku matay dayn sin ma\u012bg dayn k\u0101ku in kabantugan magnas\u012bhat ha way tungud."
                            },
                            {
                                "text": "Malayngkan bukun aku nagnas\u012bhat sin Bayta Marayaw ha supaya mabantug in baran ku, sabab in pagnas\u012bhat ku ini hambuuk daakan wajib hinangun ku. Karna bang aku di magnas\u012bhat sin Bayta Marayaw tantu makaluuy aku."
                            },
                            {
                                "text": "Bang in pagnas\u012bhat ku ini bat baya sadja sin baran ku, na manjari aku manghuwat-huwat gadji dayn kaniyu tungud sin pagnas\u012bhat ku kaniyu. Sagawa, pagga in hinang ini kiyapangandul k\u0101ku sin Tuhan, na wajib ku hinangun minsan wayruun gadji ku."
                            },
                            {
                                "text": "Na, unu baha in tungbas k\u0101ku sin hinang ku ini? In kakuyagan sin lawm atay ku magnas\u012bhat sin Bayta Marayaw pa manga tau ha wayruun tungud niya, amuna in biya hantang gadji ku. Hangkan, wala aku nangayu balanja dayn kaniyu, minsan awn kapatut ku."
                            },
                            {
                                "text": " In aku ini tau luhaya makapagbaya-baya sin baran ku. Bukun aku \u012bpun sin tau hisiyu-siyu. Sagawa atas ku nagpa\u012bpun ha manga tau kat\u0101n ha supaya mataud in tau mar\u0101 ku magad ha Almasi."
                            },
                            {
                                "text": "Hangkan, bang aku duun ha manga Yahudi magnas\u012bhat kanila, magad aku sin addat-palangay sin manga Yahudi, ha supaya sila dumungug sin nas\u012bhat ku iban mar\u0101 ku sila magad ha Almasi. Iban minsan aku puas na dayn ha sara agama, amu in piyanaug hi Musa pa manga bangsa Yahudi, bang aku duun magnas\u012bhat ha manga tau, amu in miyamagad sin sara ini, di tuud aku lumanggal sin sara nila, ha supaya ku sila mar\u0101 magparachaya ha Panghu \u012asa."
                            },
                            {
                                "text": "Damikkiyan, bang aku duun magnas\u012bhat ha manga tau bukun bangsa Yahudi, iban amu in wala miyamagad sin sara agama sin manga Yahudi, in addat-palangay ku paagarun ku da isab biya sin addat-palangay nila, ha supaya ku sila mar\u0101 magparachaya ha Panghu \u012asa. Sagawa, minsan aku wala miyamagad sin sara agama sin manga Yahudi, way ku isab tiyaykuran in sara sin Tuhan, sabab in aku ini ha babaan sin sara sin Almasi."
                            },
                            {
                                "text": "Bang isab aku magnas\u012bhat ha manga tau, amu in bukun pa mahugut in \u012bman ha Panghu \u012asa, hipakita ku isab sin piyagaaddatan ku in manga sara nila, ha supaya katabangan ku sila magpakusug sin \u012bman nila. Hangkan atas ku hinangun in unu-unu kat\u0101n ha manga tau ha kat\u0101n hula, bang mayan awn dayn kanila minsan dakuman hangkatiyu mar\u0101 ku magad kan \u012asa supaya sila malappas dayn ha dusa."
                            },
                            {
                                "text": "Na, in kat\u0101n yan h\u012bnang ku ha supaya matanyag in Bayta Marayaw pa tau kat\u0101n, iban bat isab awn palsukuan ku sin karayawan niya."
                            },
                            {
                                "text": " Biya na sin kiyaiingatan niyu bang awn panayam-nayam maglumba mataud in magad maglumba magd\u0101gan, sagawa hambuuk da in dumaug, amu in makakawa sin sasalamatan. Hangkan, in kamu yan, biya sin ib\u0101rat maglumba magd\u0101gan, subay niyu puspusun in tuyu sin pagagad niyu ha Tuhan, biya da sin tuyu sin tau maglumba, ha supaya kamu karihilan sin Tuhan tungbas marayaw."
                            },
                            {
                                "text": "Iban in kat\u0101n amu in magad maglumba magd\u0101gan, hallian nila in unu-unu kat\u0101n amu in makakang\u012b sin dayaw sin pamaranan nila, ha supaya sila dumaug iban kasangunan in \u016b nila sin kuruna amu in sasalamatan. In kuruna ini, amu in piyagtuyuan nila makawa, di da tumatas malugay sumagawa in pahala amu in piyagmuhut-muhut makawa sin kitaniyu agad kan \u012asa, tumatas sampay pa kasaumulan, hangkan hallian natu isab in baran taniyu dayn ha unu-unu mang\u012b."
                            },
                            {
                                "text": "Hangkan na in aku, ha supaya ku makawa in piyagmumuhut-muhut ku, singuran ku isab in kaagi dumagan sin tau miyamagad maglumba, amu in manulin-tulin in d\u0101gan way paglingi-lingi sampay maabut in jangkaan sin paglumbaan. Iban singuran ku da isab in kaagi sin magbabaksing manuntuk ha atu niya, amu in tumudju sadja pa atu in suntuk niya, ha supaya niya makawa in daugan."
                            },
                            {
                                "text": "Singuran ku in addat sin manga magad ha pagpanayam-nayam amu binsanaun nila in pamaranan nila supaya tumugas iban kumusug. Di ku tuud d\u016blan in hawa-napsu sin baran ku, amu in makaraug k\u0101ku bang ku di kapagangan, sabab di aku mabaya bang aku, amu in nagnas\u012bhat pa kaibanan tau, hisulak sin Tuhan, di dihilan sasalamatan. "
                            }
                        ]
                    },
                    {
                        "verses": [
                            {
                                "text": "  Na, manga taymanghud ku mabaya ku hipatumtum kaniyu in kiyalabayan sin manga kamawmaasan natu bangsa Yahudi, amu in miyagad kan Musa gimuwa dayn ha hula Misir sin timpu nakauna yadtu. Pagguwa nila dayn ha hula Misir, in sila kat\u0101n miyamagad sin panawan sin gabun ha unahan nila amu in tanda yaun in Tuhan himihindu sin labayan nila. Imuntas sila kat\u0101n miyanaw dayn ha Dagat Pula ha wayruun nagmula kanila."
                            },
                            {
                                "text": "Na, in paguntas nila sin Dagat Pula iban sin pagagad nila ha gabun biya sapantun sin in sila kat\u0101n nagpaligu, amu in tanda sin in sila agad kan Musa."
                            },
                            {
                                "text": "In sila kat\u0101n kimaun sin kakaun amu in naug dayn ha Tuhan."
                            },
                            {
                                "text": "Iban m\u012bnum sila sin tubig amu in d\u012bhil sin Tuhan kanila sabab in sila kat\u0101n m\u012bnum sin tubig, amu in gimuwa dayn ha batu. Na, in batu amuna in tanda sin in Almasi yaun miyamagad kanila pakain-pakain sila."
                            },
                            {
                                "text": "Sagawa, minsan bih\u0101dtu, in Tuhan wala kiyasulutan sin hinang sin kamatauran kanila. Hangkan, mataud in miyatay kanila didtu ha hula paslangan mahunit paghulaan, amu in liyabayan nila."
                            },
                            {
                                "text": " Na, in manga kimugdan ha manga kamaasan natu yadtu hambuuk pamintangan taniyu sin subay kitaniyu di sumingud magnapsu sin unu-unu mang\u012b biya kanila."
                            },
                            {
                                "text": "Damikkiyan subay kitaniyu di sumumba ha manga barhala biya sin hinang sin kaibanan kanila ha waktu yadtu. In kahinangan nila ini kiyasulat ha lawm Kitab. Amu agi sin ha lawm Kitab, \u201cPagubus sin manga tau nagkaun-kaun nanglaggu ha barhala siyusumba nila, nagbawbaylahan sila iban naghinang sin mang\u012b.\u201d"
                            },
                            {
                                "text": "Subay in kitaniyu usug-babai di magjina, biya na sin hinang sin manga kaibanan kamaasan natu. Na, sasuku sin sila naghinang sin biya ha yan magt\u016by sila miyatay. Ha lawm hangka-adlaw awn kawhaan tagt\u016b ngaibu tau in miyatay kanila."
                            },
                            {
                                "text": "Subay natu di tukasun in kusug sin kawasa sin Tuhan biya sin hinang sin kaibanan kanila. Na, sasuku sin naghinang sin biya ha yan magt\u016by sila miyatay piyagkutkut sin manga h\u0101s."
                            },
                            {
                                "text": "Subay kamu di magsumlut pasal sin kiyaganta sin Tuhan kaniyu biya sin hinang sin kaibanan kanila. Hangkan in sasuku sin sila naghinang sin biya ha yan piyatay sila sin Mal\u0101ikat Magkakawa sin Nyawa."
                            },
                            {
                                "text": " Na, in manga unu-unu kat\u0101n kimugdan ha manga kamawmaasan natu yadtu piyaratung kanila sin Tuhan ha supaya awn kapamintangan natu. Iban in manga kiyalabayan nila kat\u0101n siyulat ha lawm Kitab ha supaya kitaniyu maingat humalli, di huminang biya sin bakas nahinang nila, sabab miyabut na kitaniyu sin masa masuuk na makiyamat in dunya."
                            },
                            {
                                "text": "Hangkan hisiyu-siyu tau in magpikil sin mahugut na in \u012bman niya, di niya butawanan, na subay siya mahalli sabab di kaingatan kinsum kunisa masasat siya huminang sin mang\u012b."
                            },
                            {
                                "text": "In unu-unu sasat dumatung kaniyu biya da isab sin manga sasat magdatung pa manga m\u0101nusiya kat\u0101n. Sagawa in Tuhan kapangandulan, hangkan in kamu yan di niya pas\u0101ran dum\u0101 sin manga sasat amu in ganta di niyu ka\u012bmanan. Pasal bang awn na dumatung sasat mawn kaniyu pakusugun sin Tuhan in \u012bman niyu sumulak sin sasat yan ha supaya kamu di mar\u0101."
                            },
                            {
                                "text": " Na, hangkan manga taymanghud ku kalasahan, ayaw tuud kamu magad magsumba ha manga barhala."
                            },
                            {
                                "text": "In manga kamu yan halul-akkal. Hangkan, pikila niyu marayaw bang in bichara ku yan nakaamu atawa wala."
                            },
                            {
                                "text": "Bang kitaniyu magtipun-tipun na, amu in hambuuk panumtuman sin kamatay sin Panghu \u012asa, ampa kitaniyu mags\u0101w maginum dayn ha sawan amu in pagsarang-sukulan pa Tuhan, na, biya ha ini in h\u0101ti niya. Bang kita minum sin luun sin sawan iban kumaun sin tinapay, amuna in tanda sin in kitaniyu kat\u0101n himambuuk na kan \u012asa, kaagi sin dugu iban baran hi \u012asa."
                            },
                            {
                                "text": "Pagga hambuuk da in tinapay pags\u0101w-s\u0101whan sin kitaniyu kat\u0101n, na, minsan kitaniyu mataud biya da hambuuk in ginhawa-baran natu kat\u0101n."
                            },
                            {
                                "text": " Kitaa niyu ba in addat sin bangsa Israil. Hisiyu-siyu in makakaun sin pagkaun bakas piyaglabut ha Tuhan, itungun na siya agad ha manga tau nagtataat pa Tuhan. (Na, damikkiyan, hisiyu-siyu in kumaun sin manga bakas piyaglabut ha manga barhala, itungun da isab siya agad ha manga tau nagsusumba ha manga barhala.)"
                            },
                            {
                                "text": "Na, bukun in h\u0101tihan sin bichara ku yan bat awn harga sin manga barhala atawa sin manga kakaun hipaglabut kanila."
                            },
                            {
                                "text": "Sagawa pah\u0101tihun ta kamu tuud marayaw sin in manga kakaun hipaglabut ha manga barhala tudju pa manga saytan bukun harap pa Tuhan. Iban di aku mabaya makapaglamud kamu iban sin manga saytan."
                            },
                            {
                                "text": "Hangkan di makajari in manga kamu amu in miyamagad sin paginum iban pagkaun sin tinapay duun ha pagtipun-tipun sin manga Almasihin, lumamud isab minum iban kumaun sin manga unu-unu kakaun bakas piyaglabut ha manga saytan."
                            },
                            {
                                "text": "Luwal dakuman bang niyu sunggurun in kabayaan sin Tuhan. Na, mayta, ha pikil niyu makusug in kawasa niyu dayn ha Tuhan?"
                            },
                            {
                                "text": " Na, awn kaibanan tau namung, amu agi, \u201cMakajari kitaniyu huminang sin unu-unu kabayaan natu.\u201d Bunnal in bichara yan, sagawa bukun in unu-unu kat\u0101n hinang niyu makarayaw kaniyu. Iban bukun in kat\u0101n hinang niyu makatabang magpahugut sin \u012bman sin pagkahi niyu."
                            },
                            {
                                "text": "Bukun marayaw bang in pikilun natu sadja in hikarayaw pa baran natu. Sagawa, subay pikilun natu in hikarayaw sin pagkahi natu."
                            },
                            {
                                "text": " Na, makajari kamu kumaun sin manga siyumbay diyaragang ha tabu, minsan di niyu na asubuhun bang yan bakas piyaglabut ha manga barhala atawa wala."
                            },
                            {
                                "text": "Karna kiyasulat ha lawm Kitab amu agi, \u201cIn dunya iban sin kat\u0101n luun niya piyapanjari sin Tuhan.\u201d"
                            },
                            {
                                "text": " Na, bang sawpama kamu d\u0101hun magkaun-kaun sin hambuuk tau bukun agad kan \u012asa biya kaniyu, ampa mabaya da isab kamu magad, ini in hikabayta ku kaniyu. Makakaun kamu sin unu-unu na kakaun hilabut kaniyu. Ayaw na kamu mangasubu bang in manga kakaun yan bakas piyaglabut ha manga barhala."
                            },
                            {
                                "text": "Sumagawa, bang awn tau imiyan kaniyu sin in kakaun yan bakas piyaglabut ha manga barhala, na, ayaw na kamu kumaun sin kakaun yan, ha supaya di kumang\u012b in parasahan sin tau namayta kaniyu."
                            },
                            {
                                "text": " Minsan in ha pikil niyu wayruun ng\u012b niya, bang kamu kumaun sin kakaun yan, subay niyu pikilun in parasahan sin tau namayta kaniyu.  Na, maray awn duun kaniyu magsual sin biya ha ini. \u201cMayta aku taggahan sin tau kumaun sin kakaun, amu in ha pikil ku wayruun ng\u012b niya, sawkat na ha pikil niya mang\u012b kumaun sin kakaun yan?"
                            },
                            {
                                "text": "Tantu, bang aku magsarang-sukul pa Tuhan ha pasal sin kakaun, subay wayruun tau sumaway k\u0101ku, karna kiyaun ku iban pagsarang-sukul pa Tuhan.\u201d"
                            },
                            {
                                "text": " Na, yari in hikasambag ku sin bichara yan. Unu-unu na in hinangun niyu maginum na ka atawa magkaun, subay in hinang yan makarihil kalagguan pa Tuhan."
                            },
                            {
                                "text": "Subay in unu-unu kat\u0101n hinang niyu, di makarihil kaniyu salla ha pangatud sin kaibanan niyu, Yahudi na ka, atawa bukun, atawa ha manga pagkahi niyu agad ha Almasi, amu in manga tau suku sin Tuhan."
                            },
                            {
                                "text": "Singud kamu biya k\u0101ku. Unu-unu in hinangun ku, in tuyuan ku amu in makasulut ha kat\u0101n. Di aku magpikil sin hikarayaw pa baran ku, sagawa amu in hikarayaw sin kat\u0101n, bang m\u0101n sila makapuas dayn ha murka sin Tuhan. "
                            }
                        ]
                    },
                    {
                        "verses": [
                            {
                                "text": "  Hangkan singuri niyu tuud aku biya da isab sin pagsingud ku ha Panghu \u012asa Almasi."
                            },
                            {
                                "text": " Na, sanglitun ta isab kamu pasal tiyutumtum niyu sadja aku, iban iyaagad niyu tuud in manga hindu amu in piyasampay ku kaniyu."
                            },
                            {
                                "text": " Malayngkan, awn pa isab amu in kabayaan ku kah\u0101tihan niyu. In ini pasal sin pagnakura. In Almasi, amu in makapagagi ha kat\u0101n kausugan. H\u0101ti, in kat\u0101n kausugan tagapaghula, amu in makapagagi ha manga asawa nila. Ampa in Tuhan, amu in makapagagi ha Almasi."
                            },
                            {
                                "text": "Hangkan bang awn usug mangarap pa Tuhan duun ha b\u0101y pagtataatan niyu atawa magpasampay sin Parman sin Tuhan, ampa biyubutangan niya tabun in \u016b niya, biya niya da wala piyagaddatan in Almasi, amu in makapagagi kaniya."
                            },
                            {
                                "text": "Sagawa bang awn babai mangarap pa Tuhan atawa magpasampay sin Parman sin Tuhan ha b\u0101y pagtataatan, ampa wayruun turung sin \u016b niya, biya niya da wala piyagaddatan in bana niya amu in makapagagi kaniya. L\u0101gi, in kasipugan sin babai yan biya da sin kasipugan sin hambuuk babai biyabagungan in \u016b niya."
                            },
                            {
                                "text": "Bang in babai yan di magturung ha lawm b\u0101y pagtataatan, marayaw pa uturan niya in buhuk niya. Sagawa, pagga makasipug ha babai in magbagung atawa magutud sin buhuk niya, magpahawpu tuud, na, subay niya tuud turungan in \u016b niya. Marayaw yan dayn sin bagungan niya in \u016b niya."
                            },
                            {
                                "text": "Na, in manga kausugan, bukun nawajib kanila in magtabun sin \u016b nila ha lawm b\u0101y pagtataatan, sabab in sila piyapanjari sin Tuhan awn sibuan iban sin kajarihanan niya, iban sila in magpakita sin kapatutan sin Tuhan. Sagawa in babai, amu in magpakita sin kapatutan sin bana nila."
                            },
                            {
                                "text": "Sabab in usug, ha waktu tagna piyapanjari sin Tuhan in m\u0101nusiya, bukun kiyawa piyaawn dayn ha baran sin babai, sumagawa in babai, amu in kiyawa piyaawn dayn ha baran sin usug."
                            },
                            {
                                "text": "Iban bukun piyapanjari sin Tuhan in usug ha supaya awn limbang sin babai, sagawa in babai piyapanjari sin Tuhan ha supaya awn limbang sin usug."
                            },
                            {
                                "text": "Hangkan subay in manga babai magturung ha supaya awn tanda kakitaan sin manga mal\u0101ikat sin in manga babai ha babaan tuud sin manga bana nila."
                            },
                            {
                                "text": " Malayngkan, in kitaniyu ha lawm ukuman sin Panghu \u012asa Almasi subay magtabang-tiyabangi. In babai subay tumabang ha usug, h\u0101ti in usug subay tumabang ha babai. In h\u0101ti niya, wayruun hambuuk tau in makatindug sin isa-isa niya."
                            },
                            {
                                "text": "Karna minsan in babai piyapanjari sin Tuhan tagna kiyawa piyaawn dayn ha baran sin usug, pagubus dayn didtu, in kausugan kat\u0101n lumahil pa dunya hipaganak sin babai. Sagawa in unu-unu kat\u0101n guwa dayn ha Tuhan (sabab siya in nagpapanjari sin unu-unu kat\u0101n ha liyukupan sin \u0101lam)."
                            },
                            {
                                "text": " Na, bang kamu, ha pikil niyu nakaamu baha in hinang sin manga babai ha pagtipun-tipun niyu, bang sila mangarap pa Tuhan sin wayruun tabun sin \u016b nila?"
                            },
                            {
                                "text": "Asal niyu na kiyaiingatan sin makasipug ha usug in magpahaba sin buhuk niya."
                            },
                            {
                                "text": "Sagawa ha babai, malingkat aturun bang mahaba in buhuk niya. Dihilan siya sin Tuhan mahaba buhuk bat awn tabun sin \u016b niya."
                            },
                            {
                                "text": "Malayngkan, bang awn duun kaniyu amu in mabaya pa jumawab, na, amu ini in hikabayta ku kaniya. In addat yan amuna in iyaagad namu iban sin kat\u0101n jamaa Almasihin, amu in manga tau suku sin Tuhan, ha unu-unu lugal. Wayruun addat dugaing agarun namu."
                            },
                            {
                                "text": "  Na, dugaing dayn sin yan, awn pa isab mabaya ku hihindu kaniyu. In ini pasal sin pagtipun-tipun niyu ha b\u0101y pagtataatan niyu. Di ta kamu sanglitun pasal sin pagtipun-tipun niyu, sabab in yan wala nakar\u0101 kaniyu pa karayawan, g\u0101m mayan pa kang\u012ban."
                            },
                            {
                                "text": "Muna-muna, mabaya ku hipaingat kaniyu sin nakarungug aku suysuy sin bang kamu magtipun-tipun na, di kamu magsulut-siyuluti, nagkakandi-kandi kamu. Na, ha pikil ku awn kasabunnalan sin suysuy ini."
                            },
                            {
                                "text": "Kalu-kalu ha pikil niyu amu yan in subay niyu hinangun ha supaya kaingatan sin tau bang hisiyu tuud in makasulut ha atay sin Tuhan."
                            },
                            {
                                "text": "Iban da isab bang kamu magtipun-tipun na magkaun sin panumtuman sin kamatay sin Panghu \u012asa biya da isab bukun Panghu in tumtumun niyu. Na bang biya ha yan in hinang niyu, in pagkaun niyu yan bukun hambuuk panumtuman sin kamatay sin Panghu."
                            },
                            {
                                "text": "Sabab in hinang niyu, muna-muna kamu kumaun sin kakaun diyar\u0101 niyu pa pagtitipunan. Di niyu kapinan in kaibanan niyu. Hangkan, in kaibanan niyu mahapdi, ampa in kamu kaibanan isab nahilu sin taud sin \u012bnum niyu."
                            },
                            {
                                "text": "Mayta, wayruun ka b\u0101y niyu pagkaunan iban paginuman niyu? Atawa hangkan kamu maghinang biya ha yan pasal mabaya niyu dihilan kasipugan in manga jamaa Almasihin amu in manga tau suku sin Tuhan iban sin manga taymanghud niyu miskin? Na, ha pikil niyu unu in hipamung ku sin hinang niyu yan? Sanglitun ta kamu? Tantu di ta kamu sanglitun!"
                            },
                            {
                                "text": " Bakas ku na kiyahindu kaniyu in kiyahindu k\u0101ku sin Panghu \u012asa. Biya ha ini in hindu. Ha d\u016bm katipu kan \u012asa, duun siya nagkakaun iban sin manga tindug niya. Sakali kimawa siya tinapay."
                            },
                            {
                                "text": "Ampa siya nagsarang-sukul pa Tuhan. Pagubus niya nagsarang-sukul, s\u012bpak niya in tinapay, ampa niya diyuhal pa manga kiyawakilan niya, ampa siya namung, laung niya, \u201cNiyata niyu sin amu yan in ginhawa-baran ku, amu in hililla ku mapatay sabab-karna niyu. Kaun kamu sin tinapay yan amu in ganti panumtuman niyu k\u0101ku.\u201d"
                            },
                            {
                                "text": "Damikkiyan, pagubus nila nagkaun, kiyawa niya in sawan, ampa siya namung. Laung niya, \u201cIn luun sin sawan ini tanda sin janji bagu sin Tuhan kaniyu. In dugu ku maasag amu in dumihil katantuhan sin janji ini. Inuma niyu yan iban amu yan in ganti panumtuman niyu k\u0101ku ha sakaba niyu minum.\u201d"
                            },
                            {
                                "text": "Sabab ha sakahaba niyu magtipun-tipun biya da ha ini magdungan kumaun sin tinapay iban minum sin luun sin sawan, biya niyu da tiyanyag in kamatay sin Panghu \u012asa. Na, subay natu di bugtuun in hinang ini sampay dumatung in waktu sin pagbalik mari pa dunya sin Panghu \u012asa."
                            },
                            {
                                "text": " Hangkan, hisiyu-siyu in magad sin pagkaun sin tinapay iban sin paginum sin luun sin sawan bilang panumtuman ha Panghu \u012asa, ampa bukun mat\u016bp in palangay iban pikilan niya, na magdusa siya, sabab biya niya da wala hiyalgaan in ginhawa-baran iban dugu sin Panghu \u012asa."
                            },
                            {
                                "text": "Na, dayn ha sabab ini, in hisiyu-siyu magad sin pagkaun iban paginum ini, ha di pa siya kumaun sin tinapay iban minum sin luun sin sawan, subay niya lilingun in atay niya kitaun bang awn ng\u012b niya."
                            },
                            {
                                "text": "Sabab apabila siya kumaun sin tinapay iban minum sin luun sin sawan ha di niya mapikil marayaw in harga sin ginhawa-baran sin Panghu \u012asa, na, biya niya da piyaratungan hukuman dayn ha Tuhan in baran niya."
                            },
                            {
                                "text": "Na, hangkan dayn ha sabab sin dusa nahinang niyu yan, mataud kaniyu in nasasakit iban malamma in baran. Iban mataud da isab in miyatay."
                            },
                            {
                                "text": "Sagawa bang ta lilingun na muna in atay taniyu bang wayruun dusa, na, di kitaniyu kabutangan sin hukuman sin Tuhan."
                            },
                            {
                                "text": "Paratungan kitaniyu bihaun sin Tuhan kasiksaan tungud sin dusa nahinang natu, ha supaya ha adlaw mahuli di kitaniyu malapay sin hukuman hibutang niya pa manga tau di magparachaya kaniya."
                            },
                            {
                                "text": " Hangkan, manga taymanghud ku, bang kamu magtipun-tipun kumaun bilang panumtuman sin kamatay sin Panghu \u012asa, tagari niyu in kaibanan niyu."
                            },
                            {
                                "text": "Na, bang sawpama awn hiyahapdi duun kaniyu, subay siya kumaun naa pa b\u0101y niya, ha supaya bang kamu magtipun-tipun na, di kamu makab\u0101k dusa pa Tuhan.  Na, ha pasal sin kaibanan parakala niyu, subay na aku m\u0101kawn kaniyu ampa ku salassayun. "
                            }
                        ]
                    },
                    {
                        "verses": [
                            {
                                "text": "  Na, bihaun bicharahun ku in pasal sin manga ingat-kapandayan iban barakat hirihil sin R\u016b sin Tuhan k\u0101tuniyu, sabab kabayaan ku, manga taymanghud ku, kah\u0101tihan niyu in kasabunnalan pasal sin manga ini."
                            },
                            {
                                "text": "Katumtuman niyu sin bukun pa kamu agad ha Almasi, masi da kamu nar\u0101 sin saytan sumumba ha manga barhala, amu in way tuud nyawa."
                            },
                            {
                                "text": "Sumagawa bihaun, pagga kamu agad na ha Almasi, subay niyu kaingatan na sin wayruun tau, amu in hiyuh\u016bp sin R\u016b sin Tuhan in makapamung pangkal ha Panghu \u012asa. Damikkiyan, wayruun tau makapamung in hi \u012asa, Panghu niya, bang siya wala hiyuh\u016bp sin R\u016b sin Tuhan."
                            },
                            {
                                "text": " Mataud in ginisan sin manga ingat-kapandayan iban barakat hirihil sin Tuhan, sagawa hambuuk-buuk da in R\u016b sin Tuhan in tuburan sin kat\u0101n yan."
                            },
                            {
                                "text": "Ginis-ginisan in hinang natu pakaniya-pakaniya tumabang ha manga pagkahi Almasihin, sagawa hambuuk-buuk da Panghu \u012asa in paghulas-sangsaan natu kat\u0101n."
                            },
                            {
                                "text": "Mataud da isab in ginisan sin ingat-kapandayan d\u012bhil k\u0101tu supaya kitaniyu tumabang ha manga pagkahi natu, sagawa hambuuk-buuk da isab Tuhan in tumabang k\u0101tuniyu huminang sin hinang diyaakan niya."
                            },
                            {
                                "text": " In kitaniyu kat\u0101n pakaniya-pakaniya, d\u012brihilan sin Tuhan ingat-kapandayan iban barakat ha supaya kitaniyu makatabang ha kat\u0101n pagkahi natu Almasihin. Na, dayn didtu kaingatan sin kaibanan in kitaniyu tiyulunan sin R\u016b sin Tuhan."
                            },
                            {
                                "text": "In hambuuk tau dihilan sin R\u016b sin Tuhan ingat-kapandayan magnas\u012bhat sin hindu naug dayn ha Tuhan. Ampa in hangka-tau d\u012bhilan isab sin R\u016b sin Tuhan kapandayan magpah\u0101ti ha manga tau sin ingat nila pasal sin Parman sin Tuhan."
                            },
                            {
                                "text": "Tunggal da R\u016b sin Tuhan in dimihil sin manga pakaradjaan yan. In hangka-tau dihilan sin R\u016b sin Tuhan pangandul mahugut pa Tuhan, ampa in hangka-tau dihilan isab barakat magpauli ha manga nasasakit."
                            },
                            {
                                "text": "In hangka-tau isab dihilan barakat huminang sin manga mujijat iban in hangka-tau dihilan barakat magpasampay sin Parman sin Tuhan. H\u0101ti, in hangka-tau dihilan isab sin ingat-kapandayan sumilang sin barakat dayn ha R\u016b sin Tuhan iban sin bukun. In hangka-tau isab dihilan sin barakat makapamichara sin ginisan bahasa di kah\u0101tihan sin manga tau. Ampa in hangka-tau dihilan sin ingat-kapandayan magpah\u0101ti sin maana sin ginisan bahasa piyamung yan."
                            },
                            {
                                "text": "Sagawa hambuuk da tuud R\u016b sin Tuhan, in dumihil sin kat\u0101n ingat-kapandayan iban barakat yan. Makapagbaya siya bang unu in ingat-kapandayan iban barakat hirihil niya pa manga tau pakaniya-pakaniya iban bang hisiyu in dihilan niya."
                            },
                            {
                                "text": "  Na, (minsan magdugaing-dugaing in ingat-kapandayan iban barakat d\u012bhil k\u0101tuniyu) masi da isab kitaniyu kat\u0101n nahahambuuk. Sabab in kitaniyu manga agad ha Almasi bang hidalil pa hambuuk ginhawa-baran sin tau, in kitaniyu ini, amuna in ginisan bahagi sin ginhawa-baran sin Almasi. Minsan mataud in ginisan sin bahagi niya masi da hambuuk in ginhawa-baran niya."
                            },
                            {
                                "text": "Damikkiyan, in manga kitaniyu Almasihin mataud in ginisan natu. Awn Yahudi, awn bukun, iban awn banyaga, awn bukun. Sagawa hiyambuuk kitaniyu kat\u0101n sin R\u016b sin Tuhan. Tunggal da siya in nagligu k\u0101tu supaya kitaniyu mahinang hambuuk bahagi sin ginhawa-baran sin Almasi, l\u0101gi in kat\u0101n hiyuh\u016bp sin hambuuk-buuk da R\u016b sin Tuhan."
                            },
                            {
                                "text": " Na, in ginhawa-baran sin tau mataud in ginisan sin bahagi niya, bukun sadja hambuuk."
                            },
                            {
                                "text": "Sabab, minsan sawpama imiyan in siki, laung niya, \u201cIn aku ini bukun hambuuk bahagi sin ginhawa-baran sabab in aku siki sadja, bukun lima.\u201d Na, minsan biya ha yan in pamung sin siki, masi da siya agad ha bahagi sin ginhawa-baran."
                            },
                            {
                                "text": "Iban bang sawpama isab imiyan in taynga, laung niya, \u201cIn aku ini bukun agad sin bahagi sin ginhawa-baran sabab in aku taynga sadja, bukun mata.\u201d Na, minsan biya ha yan in pamung sin taynga, masi da siya agad sin bahagi sin ginhawa-baran."
                            },
                            {
                                "text": "Na, bang sawpama in ginhawa-baran lullun na mata, biya diin in karungug niya? Iban bang isab lullun na taynga, biya diin in kahamut niya?"
                            },
                            {
                                "text": "Sagawa in ginhawa-baran sin tau piyapanjari sin Tuhan jukup iban sin ginisan bahagi niya biya sin asal kiyaganta niya."
                            },
                            {
                                "text": "Di yan mahinang ginhawa-baran bang yan lullun na sadja mata atawa taynga. Subay da jukup in ginisan sin bahagi."
                            },
                            {
                                "text": "Biya na sin asal kiyaganta, in hambuuk ginhawa-baran, mataud ginisan in bahagi."
                            },
                            {
                                "text": " Na, hangkan di makajari in mata imiyan ha lima, \u201cDi aku magkalagihan kaymu!\u201d Damikkiyan, di da isab makajari imiyan in \u016b ha siki, \u201cDi aku magkalagihan kaymu!\u201d"
                            },
                            {
                                "text": "Sabab in kasabunnalan niya, minsan in hambuuk bahagi sin ginhawa-baran biya lupa wayruun da tuud guna niya, malayngkan, kagunahan da isab sin ginhawa-baran."
                            },
                            {
                                "text": "In manga bahagi amu in ha bistahan natu wayruun da tuud guna nila, amuna in iyaayaran natu tuud. Ampa in manga bahagi amu in tamparasa, subay tamungan natu marayaw ha supaya di kakitaan."
                            },
                            {
                                "text": "H\u0101ti in manga bahagi amu in marayaw aturun, minsan di natu na tuud ayaran. Hangkan biya ha ini in kaagi sin Tuhan nagpaamu nagbutang sin ginisan bahagi ha supaya in manga bahagi amu in tamparasa kaayaran natu tuud."
                            },
                            {
                                "text": "Na, hangkan in ginisan bahagi sin ginhawa-baran, subay di magsagga-siyaggai. G\u0101m mayan subay magtabang-tiyabangi."
                            },
                            {
                                "text": "Bang sawpama in hambuuk bahagi sin ginhawa-baran numanam masakit, in kaibanan bahagi magad da isab kaniya numanam sin masakit. Damikkiyan, bang sawpama isab in hambuuk bahagi karihilan kalagguan in katibuukan sin ginhawa-baran kumuyag da isab."
                            },
                            {
                                "text": " Na, in kamu yan kat\u0101n Almasihin, amuna in biya sapantun ginhawa-baran sin Almasi, iban pakaniya-pakaniya kaniyu, amuna in biya sapantun bahagi sin ginhawa-baran niya."
                            },
                            {
                                "text": "In kitaniyu kat\u0101n amu in diyalil ginisan bahagi sin ginhawa-baran sin Almasi, dihilan hinang ha pagtipun-tipun sin manga Almasihin. Sagawa bukun sibu in hinang natu kat\u0101n, sabab Tuhan in nagpaamu nagdihil sin hinang. Muna-muna tuud pin\u012b niya in manga tau kiyawakilan niya. In hikaruwa manga magpapasampay sin parman niya pa manga tau. Hikat\u016b, manga tau magnanas\u012bhat sin Parman. Pagubus sunuan sin manga tau maghihinang sin manga mujijat. Sunuan isab sin kaibanan, amu in kiyarihilan barakat magpauli ha manga nasasakit, iban in kaibanan mananabang ha pagkahi nila, iban in kaibanan amu in maingat magnakura magd\u0101 sin hinang. In kaibanan isab dihilan barakat makabichara sin ginisan bahasa h\u012bndu kanila sin R\u016b sin Tuhan, amu in di kaingatan sin manga tau."
                            },
                            {
                                "text": "Bukun sila lunlun tau kiyawakilan sin Almasi, atawa manga magpapasampay sin Parman, atawa magnanas\u012bhat sin Parman sin Tuhan. Bukun kat\u0101n dihilan barakat makahinang sin manga mujijat,"
                            },
                            {
                                "text": "atawa makapauli sin manga nasasakit, atawa makabichara sin manga bahasa h\u012bndu sin R\u016b sin Tuhan amu in di kaingatan sin tau, atawa magpah\u0101ti sin maana sin bahasa yan."
                            },
                            {
                                "text": "Na, dayn ha kat\u0101n ingat-kapandayan iban barakat yan, subay in pagmuhut-muhutan niyu makawa amuna in makatabang tuud ha pagkahi niyu Almasihin.  Sumagawa in hikabayta ku kaniyu bihaun pasal sin kasi-lasa, amu in labi tuud marayaw dayn ha kat\u0101n ingat-kapandayan iban barakat. "
                            }
                        ]
                    },
                    {
                        "verses": [
                            {
                                "text": "  Bang aku sawpama piyatulunan barakat makabichara sin ginisan bahasa d\u012b ha lawm dunya sampay sin bahasa sin manga mal\u0101ikat ha surga, sagawa di aku makasi-malasa ha pagkahi ku, na, wayruun da guna sin barakat yan. In bichara ku yan biya da sin hibuk sin agung atawa bagting bang lisagun way bidda. Wayruun kap\u016bsan sin bichara yan."
                            },
                            {
                                "text": "Atawa minsan awn barakat ku magpasampay pa manga tau sin Parman sin Tuhan, atawa jukup aku sin unu-unu kat\u0101n ingat, iban kah\u0101tihan ku in unu-unu kat\u0101n miyaksud sin Tuhan, amu in di kah\u0101tihan sin manga tau, atawa minsan biya diin in hugut sin pangandul ku pa Tuhan bat aku makapa\u012bg sin b\u016bd dayn ha kiyabutangan niya, sagawa bang wayruun da kasi-lasa ku ha pagkahi ku, in kat\u0101n barakat yan wayruun da kap\u016bsan niya."
                            },
                            {
                                "text": "Iban minsan sawpama in kat\u0101n alta ku hipagmura ku ha manga miskin iban hipaglilla ku in baran ku sunugun sin k\u0101yu sabab sin Almasi, sagawa bang wayruun kasi-lasa ku ha pagkahi ku, wayruun da makawa ku karayawan dayn ha manga hinang ku yan."
                            },
                            {
                                "text": " Na, biya ha ini in addat sin tau makasi-malasa ha pagkahi niya. Bukun siya maluhay dugalan ha pagkahi niya, sagawa bayngulungun siya. Bukun siya maiggil atawa maabughu. Bukun mataas in d\u0101han niya. Bukun siya maabbu."
                            },
                            {
                                "text": "Bukun mang\u012b in addat niya, iban di siya magpikil sin unu-unu hikarayaw sadja pa baran niya. Bukun siya hangkaray pagastulan. Di siya magtaw ha lawm atay niya sin unu-unu mang\u012b nahinang kaniya sin kaibanan."
                            },
                            {
                                "text": "In tau awn kasi-lasa niya bukun makuyag bang in kaibanan niya maghinang sin mang\u012b, sagawa makuyag siya bang sila huminang sin mabuntul."
                            },
                            {
                                "text": "Iban in tau awn kasi-lasa niya, di sumuhun ha pagkahi niya. Di magkalawa in pangandul niya ha manga tau. Giyuguun niya ha sus\u016bngun dumayaw da sila. Masi-masi in kasi-lasa niya minsan unu in haggut-pasu hibutang kaniya sin pagkahi niya."
                            },
                            {
                                "text": " In kasi-lasa di magkabugtu sampay pa kasaumulan, sagawa in barakat d\u012bhil k\u0101tuniyu sin Tuhan magpasampay sin Parman niya awn sadja kahinapusan. In barakat d\u012bhil k\u0101tu supaya kitaniyu makabichara sin manga bahasa piyatulun k\u0101tu sin R\u016b sin Tuhan, awn da waktu di na kalagihan. Iban minsan in manga ingat malawm piyatulun k\u0101tu sin Tuhan, lumabay da."
                            },
                            {
                                "text": "Sabab, bihaun, minsan biya diin in ingat natu, iban minsan biya diin in pagpasampay natu sin Parman sin Tuhan awn sadja kulang niya. Bukun pa jukup."
                            },
                            {
                                "text": "Malayngkan, bang dumatung na in waktu magmakbul na in unu-unu kat\u0101n giyanta sin Tuhan amu in way tuud salla, na, maglabay na in manga ingat-kapandayan bukun jukup."
                            },
                            {
                                "text": " Na, biya ha ini in palangay ku sin bata-bata pa aku. In pamichara, pamikil iban akkal ku biya da isab sin hambuuk bata-bata. Sumagawa, limaggu mayan aku, biyutawanan ku in manga palangay bata-bata."
                            },
                            {
                                "text": "Damikkiyan, bihaun, ha salugay natu d\u012b pa ha dunya bukun pa jukup in pangh\u0101ti natu pasal Tuhan. In pangita natu kaniya biya sin hantang hambuuk tau tumanding ha samin magabul, bukun marayaw in pangatud niya. Sumagawa dumatung da in adlaw makapagbalharap da kitaniyu iban siya. Ha bihaun, landu tuud kulang in pangh\u0101ti ku sin pakaradjaan tudju pa Tuhan, sagawa dumatung da in waktu kah\u0101tihan ku da tuud marayaw in kat\u0101n pakaradjaan ini, biya sin dayaw sin pangh\u0101ti sin Tuhan pasal ku."
                            },
                            {
                                "text": " Manjari, in t\u016b parakala amu in \u012bman, huwat-huwat, iban kasi-lasa wayruun kahinapusan nila sampay pa salama-lama. L\u0101gi in labi awla tuud marayaw dayn ha kat\u0101n amuna in kasi-lasa. "
                            }
                        ]
                    },
                    {
                        "verses": [
                            {
                                "text": "  Na, in pagkasi-lasa ha pagkahi subay amuna tuud in labi awla pagmuhut-muhutan niyu hibutang pa lawm atay niyu. Sagawa marayaw da isab bang niyu pagmuhut-muhutan in ingat-kapandayan iban barakat dayn ha R\u016b sin Tuhan, labi awla in barakat magpasampay sin Parman sin Tuhan pa manga m\u0101nusiya."
                            },
                            {
                                "text": "In tau piyatulunan barakat sin R\u016b sin Tuhan makapamichara dugaing amu in di niya kaingatan asal, in bichara niya tudju sadja pa Tuhan bukun pa m\u0101nusiya, sabab wayruun m\u0101nusiya makah\u0101ti sin bichara niya. In manga pakaradjaan hibichara niya naug dayn ha R\u016b sin Tuhan, sa biya hantang tiyatapuk da, sabab di kah\u0101tihan sin tau in bichara niya."
                            },
                            {
                                "text": "Sumagawa in tau kiyarihilan barakat magpasampay sin Parman sin Tuhan pa manga m\u0101nusiya, makatabang siya ha pagkahi niya magpahugut sin \u012bman nila iban maparayaw niya in atay sin manga nasususa."
                            },
                            {
                                "text": "In tau makabichara sin bahasa piyatulun kaniya sin R\u016b sin Tuhan makab\u0101k sadja karayawan tudju pa baran niya, sagawa in tau magpasampay sin Parman sin Tuhan makapahugut sin \u012bman sin kat\u0101n agad ha Almasi."
                            },
                            {
                                "text": "In kabayaan ku in kamu kat\u0101n makabichara sin bahasa piyatulun sin R\u016b sin Tuhan, sagawa labi kabayaan ku patulunan kamu sin barakat magpasampay sin Parman sin Tuhan. Sabab labi tuud kagunahan in tau magpasampay sin Parman dayn sin tau makabichara sin bahasa piyatulun sin R\u016b sin Tuhan. Awn da isab guna sin bahasa piyatulun sin R\u016b sin Tuhan bang awn tau duun ha pagtipun-tipun niyu makapah\u0101ti sin maana niya ha supaya makapahugut sin \u012bman sin kat\u0101n agad ha Almasi duun."
                            },
                            {
                                "text": " Na, manga taymanghud ku, minsan sawpama aku mawn kaniyu mamichara sin bahasa piyatulun k\u0101ku sin R\u016b sin Tuhan, wayruun da karayawan hikarihil ku kaniyu. Sumagawa bang ku hibayta kaniyu in piyanyata k\u0101ku sin Tuhan, atawa baytaan ta kamu sin manga pakaradjaan kaingatan ku pasal Tuhan, atawa magpasampay aku kaniyu sin Parman sin Tuhan, atawa magnas\u012bhat aku kaniyu, in manga yan makatabang tuud kaniyu."
                            },
                            {
                                "text": " Dalila niyu na sadja in manga magkatingug way nyawa biya na sin suling atawa biyula. Bang in magsuling atawa magbiyula di maingat, di da kahantapan in tunis niya."
                            },
                            {
                                "text": "Atawa minsan in huyup-huyup hipagtawag ha manga sundalu magsakap harap pa pagbunuan, bang bukun da mahantap in tunis sin paghuyup, di da in manga sundalu magsakap."
                            },
                            {
                                "text": "Damikkiyan, in himum\u016bngan niyu di kah\u0101tihan sin manga tau apabila kamu magbichara sin bahasa piyatulun sin R\u016b sin Tuhan. Biya da kamu sin nagbichara sadja pa hangin."
                            },
                            {
                                "text": "Mataud tuud ginisan bahasa d\u012b ha liyukupan dunya, iban in kat\u0101n bahasa awn h\u0101tihan niya pakaniya-pakaniya."
                            },
                            {
                                "text": "Sumagawa, bang in hambuuk tau mamichara k\u0101ku sin bahasa di ku kah\u0101tihan biya da kami sin magdugaing hula, di magsabbut bahasa."
                            },
                            {
                                "text": "Pagga kamu matuyu tuud kaawnan sin manga ingat-kapandayan iban barakat dayn ha R\u016b sin Tuhan, na pangayua niyu tuud isab kaawnan kamu sin ingat-kapandayan iban barakat amu in makatabang magpahugut sin \u012bman sin pagkahi niyu Almasihin."
                            },
                            {
                                "text": " Hangkan, in tau makapamichara sin bahasa piyatulun kaniya amu in di kah\u0101tihan sin manga tau, subay siya isab mangayu duwaa bang m\u0101n siya karihilan ingat magpah\u0101ti sin maana sin himum\u016bngan niya."
                            },
                            {
                                "text": "Sabab bang sawpama aku mangayu duwaa ha bahasa piyatulun k\u0101ku sin R\u016b sin Tuhan, bunnal agad in lawm atay ku mangayu duwaa, sagawa bukun in lawm pikilan ku."
                            },
                            {
                                "text": "Na, pagga bihayan da in h\u0101l niya, biya ha ini in hinangun ku. Awn da waktu mangayu aku duwaa atawa kumalang aku ha bahasa piyatulun k\u0101ku sin R\u016b sin Tuhan, amu in di kah\u0101tihan sin tau. Awn da isab waktu mangayu aku duwaa atawa kumalang aku ha bahasa kah\u0101tihan sin manga tau, amu in naug da isab dayn ha pikilan ku."
                            },
                            {
                                "text": "Bang sawpama kamu magduwaa pagsarang-sukul pa Tuhan ha bahasa piyatulun kaniyu sin R\u016b sin Tuhan, biya diin in kasambag \u201cAmin\u201d sin manga tau ha pagtipunan niyu, amu in di makah\u0101ti sin bichara niyu? Wayruun dapat nila hum\u0101ti bang unu in bichara niyu."
                            },
                            {
                                "text": "Minsan na sawpama marayaw tuud in duwaa pagsarang-sukul niyu pa Tuhan, bang di da kah\u0101tihan sin manga tau, na di da yan makapahugut sin \u012bman nila."
                            },
                            {
                                "text": " Magsarang-sukul aku pa Tuhan sin labi tuud dayn kaniyu kat\u0101n in barakat ku makapamichara sin bahasa piyatulun k\u0101ku sin R\u016b sin Tuhan."
                            },
                            {
                                "text": "Malayngkan bang aku mamichara na manghindu ha pagtipun-tipun sin manga Almasihin, mabaya da aku mamung lima kabtangan ha kah\u0101tihan sin manga tau dayn sin mamichara aku salaksa kabtangan ha bahasa piyatulun k\u0101ku amu in di nila kah\u0101tihan."
                            },
                            {
                                "text": " Na, manga taymanghud ku subay kamu di magpikilan biya bata-bata bang tungud sin ingat-kapandayan iban barakat piyatulun kaniyu sin Tuhan. Subay kamu magpikilan na tau maas. Malayngkan, bang tungud ha manga hinang mang\u012b, subay kamu magakkal biya sin bata-bata asibi tuud, amu in wayruun unu-unu mang\u012b ha lawm pikilan niya."
                            },
                            {
                                "text": "Awn kiyasulat Parman sin Tuhan ha lawm Kitab sin manga kamaasan. Nagparman in Tuhan, amu agi, \u201cPasampayun ku in Parman ku pa manga bangsa Israil, labay dayn ha simud sin manga tau dayn ha dugaing bangsa, amu in dugaing in bahasa nila. Sumagawa minsan bih\u0101dtu in kaagi ku magpasampay sin Parman, di nila da asipun.\u201d"
                            },
                            {
                                "text": " H\u0101ti niya, in barakat makapamichara sin ginisan bahasa piyatulun sin R\u016b sin Tuhan hambuuk paltandaan magpakita sin kawasa sin Tuhan ha manga tau di magparachaya ha Almasi, bukun ha manga tau asal na nagpaparachaya. Sagawa in barakat magpasampay sin Parman hambuuk paltandaan magpakita sin kawasa sin Tuhan ha manga tau asal na nagpaparachaya ha Almasi, bukun ha manga wala nagpaparachaya."
                            },
                            {
                                "text": "Na, bang sawpama in manga kamu Almasihin magtipun-tipun, ampa awn makah\u0101dil sin pagtipun-tipun niyu, tau dayn ha guwa atawa tau wala pa nagparachaya ha Almasi, h\u0101ti karungugan nila in kamu pakaniya-pakaniya magbichara sin bahasa piyatulun kaniyu, di nila kah\u0101tihan, tantu makaiyan sila, in kamu yan manga dupang."
                            },
                            {
                                "text": "Malayngkan, bang in kamu kat\u0101n magpasampay sin Parman piyatulun kaniyu sin Tuhan, in tau nakah\u0101dil yan amu in manga tau dayn ha guwa ka atawa amu in wala pa nagparachaya ha Almasi magsiddik na sin in sila baldusa pagdungug nila sin himum\u016bngan niyu. Kasayuhan nila na in manga dusa nahinang nila pasal sin manga himum\u016bngan karungugan nila."
                            },
                            {
                                "text": "In unu-unu pikilan tiyatapuk nila ha lawm atay nila gumuwa na. Iban sumujud na sila mangarap pa Tuhan umiyan sin lapal, \u201cMagsabunnal na tuud aku sin yan in Tuhan himahambuuk duun kaniyu.\u201d"
                            },
                            {
                                "text": " Na, manga taymanghud ku in kabayaan ku bang kamu magtipun mangarap pa Tuhan, subay biya ha ini in aturan sin pagd\u0101 sin manga ingat-kapandayan iban barakat natayma niyu dayn ha Tuhan. In kaibanan kaniyu kumalang sin kalangan pamudji pa Tuhan, iban in kaibanan magnas\u012bhat sin Parman sin Tuhan, iban in kaibanan magpasampay sin piyanyata kanila sin Tuhan. H\u0101ti in kaibanan isab maghimum\u016bngan sin bahasa piyatulun sin R\u016b sin Tuhan, iban in kaibanan isab magpah\u0101ti sin maana sin himum\u016bngan yan. In kat\u0101n hinangun niyu subay makatabang magpahugut sin \u012bman sin pagkahi niyu Almasihin."
                            },
                            {
                                "text": "Bang awn mamichara sin bahasa piyatulun sin R\u016b sin Tuhan, subay duwa t\u016b sadja in mamichara magsubli-subli. H\u0101ti, subay awn magpah\u0101ti sin maana sin himum\u016bngan nila."
                            },
                            {
                                "text": "Na, bang sawpama wayruun makapah\u0101ti sin maana, in tau taga barakat mamichara sin bahasa piyatulun sin R\u016b sin Tuhan, subay siya di na magkayba. Makajari siya mamichara ha lawm atay niya sin bahasa yan tudju pa Tuhan."
                            },
                            {
                                "text": " Damikkiyan, bang awn magpasampay sin Parman piyatulun kanila sin Tuhan, subay duwa t\u016b sadja in mamichara. H\u0101ti in kaibanan dumungdung sin bichara nila bang bunnal da dayn ha R\u016b sin Tuhan atawa bukun."
                            },
                            {
                                "text": "Na, bang sawpama ha sabu sin hambuuk namimichara, in hangka-tau nagtagha datungan Parman dayn ha Tuhan, subay in nagbibichara humundung, pasublihun mamichara in diyatungan Parman."
                            },
                            {
                                "text": "Makajari kamu kat\u0101n magpasampay sin Parman bang kamu patulunan sin Tuhan sa subay kamu magsubli-subli, ha supaya in manga tau kat\u0101n dimurungug kaniyu makah\u0101ti marayaw ha wayruun sasat, iban humugut in pangatayan."
                            },
                            {
                                "text": "In tau taga barakat magpasampay sin Parman piyatulun kaniya sin Tuhan, subay makagaga sin baya niya mamichara pasal sin Parman sin Tuhan."
                            },
                            {
                                "text": "Sabab in kabayaan sin Tuhan maawn in kahatulan bukun kalingugan.  Na, ha pasal isab sin manga kababaihan subay sila di magkayba bang sila duun ha pagtipun-tipunan sin manga Almasihin, manga tau suku sin Tuhan. Subay sila di lumamud magsambung-laung ha manga kausugan, sabab amuna yan in aturan iyaagad sin manga kababaihan ha kat\u0101n pagtitipunan sin manga Almasihin. Karna kiyabayta ha lawm Kitab sin manga kamaasan in babai di makajari mag\u016bhan ha manga kausugan."
                            },
                            {
                                "text": "Sabab in kabayaan sin Tuhan maawn in kahatulan bukun kalingugan.  Na, ha pasal isab sin manga kababaihan subay sila di magkayba bang sila duun ha pagtipun-tipunan sin manga Almasihin, manga tau suku sin Tuhan. Subay sila di lumamud magsambung-laung ha manga kausugan, sabab amuna yan in aturan iyaagad sin manga kababaihan ha kat\u0101n pagtitipunan sin manga Almasihin. Karna kiyabayta ha lawm Kitab sin manga kamaasan in babai di makajari mag\u016bhan ha manga kausugan."
                            },
                            {
                                "text": "Bang sila mabaya makaingat pasal sin unu-unu na, subay na sila makauwi pa b\u0101y ampa sila mangasubu ha manga bana nila. Sabab makarihil kasipugan ha manga babai in lumamud magsambung-laung ha manga kausugan ha pagtipun-tipunan sin manga Almasihin."
                            },
                            {
                                "text": "Atawa isab hangkan kamu di magkahagad sin hindu ku pasal ha pangannal niyu dayn kaniyu timagna gimuwa in Parman sin Tuhan. Atawa ha pangannal niyu kamu sadja isab in kiyanaugan sin Parman sin Tuhan. Na, nas\u0101 tuud kamu."
                            },
                            {
                                "text": " Hisiyu-siyu in nagitung sin baran niya hambuuk magpapasampay sin Parman piyatulun kaniya sin Tuhan atawa taga barakat unu-unu na dayn ha R\u016b sin Tuhan, subay niya kaingatan sin in kat\u0101n pamung ku kaniyu ha sulat ini daakan sin Tuhan."
                            },
                            {
                                "text": "Sagawa bang siya di dumungug sin hindu ku, ayaw isab kamu dumungug kaniya."
                            },
                            {
                                "text": " Na, mahuli dayn duun manga taymanghud ku, in awla tuud subay pagtuyuan niyu, in barakat magpasampay sin Parman piyatulun kaniyu sin Tuhan, sagawa bang isab awn mabaya mamichara sin bahasa piyatulun sin R\u016b sin Tuhan, ayaw niyu l\u0101nga."
                            },
                            {
                                "text": "Bang kamu magtipun-tipun mangarap pa Tuhan, subay in unu-unu kat\u0101n hinangun niyu, maamu iban mahatul. "
                            }
                        ]
                    },
                    {
                        "verses": [
                            {
                                "text": "  Na, bihaun manga taymanghud ku, hipatumtum ku kaniyu in Bayta Marayaw, amu in bakas piyagnas\u012bhat ku kaniyu. In nas\u012bhat ku yan bakas niyu na kiyahagad iban amuna yan in piyangamdusan sin \u012bman niyu."
                            },
                            {
                                "text": "In Bayta Marayaw amuna in makalappas kaniyu dayn ha murka, bang niyu pah\u016bpun da pa lawm atay niyu. Sagawa bang niyu isab di dungugun in nas\u012bhat ku, h\u0101ti niya wayruun da kap\u016bsan sin pagparachaya niyu."
                            },
                            {
                                "text": " Sabab kiyapasampay ku na kaniyu in hindu nakawa ku dayn ha Almasi, amu in hindu labi awla tuud kagunahan niyu. In kiyahindu ku kaniyu biya da isab sin kiyasulat ha lawm Kitab, sin in Almasi miyatay ha supaya kitaniyu mapuas dayn ha dusa."
                            },
                            {
                                "text": "In siya bakas na kiyubul, sagawa pagabut t\u016by adlaw, nabuhi siya nagbalik biya da sin kiyasulat ha lawm Kitab."
                            },
                            {
                                "text": "Nagbangun m\u0101n siya dayn ha lawm paliyangan niya nagpanyata siya mawn kan Pitrus. Pagubus, nagpanyata na isab siya pa manga hangpu tagduwa kiyawakilan niya."
                            },
                            {
                                "text": "Pagpuas yadtu, nagpanyata na isab siya pa manga tau agad kaniya duun nagtitipun, awn labi limang gatus in taud nila. In kamatauran sin manga tau ini masi pa buhi sampay pa bihaun, sagawa in kaibanan miyatay na."
                            },
                            {
                                "text": "Pagubus yadtu, nagpanyata na isab siya kan Yakub, ampa pa manga kat\u0101n kiyawakilan niya."
                            },
                            {
                                "text": "Mahuli tuud dayn ha kat\u0101n, nagpanyata da isab siya k\u0101ku, minsan in pagagad ku kaniya nagtagha sadja, biya sin sapantun bata-bata piyaganak bukun ha bulan niya. Di aku t\u016bpun pagpanyataan niya."
                            },
                            {
                                "text": " Karna ha kat\u0101n kiyawakilan sin Almasi aku in mababa tuud. Di aku minsan t\u016bpun tawagun hambuuk kiyawakilan niya, sabab sin kat\u0101n kang\u012ban nahinang ku ha manga Almasihin."
                            },
                            {
                                "text": "Daypara dakula in tulung-tabang k\u0101ku sin Tuhan, hangkan aku nahinang kiyawakilan sin Almasi, iban nagbunga tuud isab in tulung-tabang niya k\u0101ku. Karna, labi tuud in tuyu ku maghulas-sangsa ha Almasi dayn ha kat\u0101n manga kiyawakilan. Sagawa in kasabunnalan niya, wala ku yan nahinang sin baran-baran ku, sa dayn ha tulung-tabang sin Tuhan k\u0101ku."
                            },
                            {
                                "text": "Malayngkan, way \u0101g, minsan hisiyu in nagpatanyag sin Parman kaniyu, aku ka atawa sila, sabab sibu da tuud in piyagnas\u012bhat namu kaniyu, amu in kiyahagad niyu."
                            },
                            {
                                "text": "  Na, pagga in piyagnas\u012bhat namu kaniyu pasal sin Almasi nabuhi siya nagbalik dayn ha kamatay, na, mayta in kaibanan kaniyu namung sin in manga patay di na mabuhi magbalik?"
                            },
                            {
                                "text": "Bang sawpama bunnal in bichara nila yan, in h\u0101ti niya, wala nabuhi nagbalik in Almasi, masi siya ha lawm kubul."
                            },
                            {
                                "text": "Iban bang sawpama in Almasi wala nabuhi nagbalik dayn ha kamatay, in h\u0101ti niya, wayruun da kap\u016bsan sin pagnas\u012bhat namu, iban wayruun tagaran tungbas sin \u012bman niyu."
                            },
                            {
                                "text": "L\u0101gi biya nila da kami \u012byan nagputing kami pasal sin Tuhan, sabab namayta kami kaniyu sin nabuhi nagbalik in Almasi. Sagawa bang bunnal in bayta nila, bat di na mabuhi magbalik in manga patay, na in h\u0101ti niya, wala biyuhi nagbalik sin Tuhan in Almasi dayn ha kamatay."
                            },
                            {
                                "text": "Sabab bang sawpama di na mabuhi magbalik in manga patay, biya da kamu imiyan, in Almasi wala nabuhi nagbalik dayn ha kamatay."
                            },
                            {
                                "text": "Iban bang sawpama in Almasi wala nabuhi nagbalik, in h\u0101ti niya, in pag\u012bman niyu wayruun da kap\u016bsan niya iban masi pa kamu ha lawm karusahan, wala naampun sin Tuhan."
                            },
                            {
                                "text": "Iban in h\u0101ti niya da isab, in manga Almasihin miyatay, amu in nangandul ha Almasi, yadtu na ha lawm narka, (sabab wayruun nakapuas kanila dayn ha karusahan nila bang bunnal in Almasi yadtu masi ha lawm kubul niya, wala nabuhi nagbalik)."
                            },
                            {
                                "text": "Bang in huwat-huwat natu ha Almasi bat d\u012b sadja ha dunya, iban wayruun tagaran taniyu ha adlaw mahuli, na kitaniyu na ini in manga tau makaluuy-luuy tuud ha lawm dunya."
                            },
                            {
                                "text": " Sumagawa in kasabunnalan niya, in Almasi biyuhi nagbalik sin Tuhan, amu in paltandaan sin in kat\u0101n Almasihin patay, buhiun da magbalik sin Tuhan ha adlaw mahuli."
                            },
                            {
                                "text": "In kamatay naawn, sabab sin dusa nahinang sin hambuuk tau, hi Apu Adam. Damikkiyan, naawn in kabuhi magbalik dayn ha kamatay sabab sin nahinang sin hambuuk tau, hi \u012asa Almasi."
                            },
                            {
                                "text": "Asal in kat\u0101n m\u0101nusiya mapatay, pasal in kitaniyu kat\u0101n panubu hi Apu Adam. Damikkiyan, in kitaniyu kat\u0101n buhiun da magbalik sin Tuhan bang kitaniyu suku sin Almasi nakapaghambuuk iban siya."
                            },
                            {
                                "text": "In Almasi, amuna in miyuna nabuhi nagbalik dayn ha kat\u0101n. Ampa in sumunu, amuna in kat\u0101n suku niya. Mabuhi sila magbalik ha waktu pagbalik niya mari pa dunya."
                            },
                            {
                                "text": "Na, pagubus yadtu, dumatung na in kahinapusan sin unu-unu kat\u0101n kah\u0101lan ha lawm dunya. H\u0101ti, daugun na sin Almasi in kat\u0101n taga kusug iban kawasa, amu in simusulang ha Tuhan. Pagubus, hiungsud na sin Almasi pa Tuhan, Ama niya, in kat\u0101n unu-unu ha babaan sin kawasa niya."
                            },
                            {
                                "text": "Sagawa ha di pa dumatung in waktu yan, asal kiyaganta sin Tuhan in Almasi amu in makapagbaya ha unu-unu kat\u0101n, sakainu di mapataalluk sin Tuhan in manga simusulang ha Almasi."
                            },
                            {
                                "text": "Na, bang niya maubus na daugun in kat\u0101n, maway na in kamatay dayn ha m\u0101nusiya. (H\u0101ti niya, di na magkamatay in m\u0101nusiya.)"
                            },
                            {
                                "text": "Karna kiyasulat in Parman sin Tuhan ha lawm Kitab ha pasal sin kawasa sin Almasi, amu agi, \u201cIn unu-unu kat\u0101n kiyabutang sin Tuhan ha lawm pagbayaan sin Almasi.\u201d Sagawa kiyaiingatan natu isab, minsan in unu-unu kat\u0101n ha lawm pagbayaan sin Almasi, in Tuhan bukun lamud, sabab siya in dimihil kawasa ha Almasi makapagbaya-baya ha unu-unu kat\u0101n."
                            },
                            {
                                "text": "Malayngkan, bang maabut na in waktu tumaalluk na ha Almasi in kat\u0101n simusulang kaniya, in siya baran niya, amu in Anak Tuhan, magpabutang isab ha babaan sin Tuhan, amu in nagbutang sin unu-unu kat\u0101n ha lawm sin pagbayaan sin Almasi. H\u0101ti, in unu-unu kat\u0101n tumaalluk na pa Tuhan."
                            },
                            {
                                "text": " (Na, bicharahun ku isab magbalik kaniyu in pasal sin pagpabuhi magbalik ha manga patay.) Biya na sin addat sin kaibanan tau, magpaligu sila ganti sin manga patay. Na, bang sawpama in manga patay di na mabuhi magbalik ha adlaw mahuli, unu in p\u016bs sin hinang nila yan? Tantu wayruun kap\u016bsan niya. Wayruun huwat-huwatun nila."
                            },
                            {
                                "text": "Iban in manga kami isab, mayta namu hipagt\u016bk in baran namu lumanggal sin unu-unu kapiligruhan dayn ha waktu pa waktu, bang wayruun huwat-huwat namu sin mabuhi da kami magbalik dayn ha kamatay ha adlaw mahuli?"
                            },
                            {
                                "text": "Manga taymanghud ku, makuyag tuud aku sin in kitaniyu hangka-agaran ha lawman hi \u012asa Almasi, amu in Panghu natu. Hangkan, baytaan ta kamu tuud sin kasabunnalan, sin in aku ini dayn ha waktu pa waktu ha lawm sadja kapiligruhan, agun-agun na matay."
                            },
                            {
                                "text": "Biya na sin kiyalabayan ku ha d\u0101ira Ipisus, nimanam aku kabinsanaan ha lawm lima sin manga tau jahulaka, amu in biya sapantun manga sattuwa talun. Na, magunu aku sumandal sin manga kabinsanaan biya ha yan, bang h\u0101t karayawan d\u012b ha dunya in puhungun ku? Bang sawpama bunnal in manga patay di na mabuhi magbalik, marayaw pa puspusun natu na in paglami-lami natu d\u012b ha dunya. Sambatan sin magpamung, \u201cMagpakansub kitaniyu kumaun iban minum. Asal da kinsum-kunisa mapatay da kitaniyu.\u201d"
                            },
                            {
                                "text": " Ayaw kamu magkahagad ha hindu yan mang\u012b, sabab \u201cIn tau magagad iban sin tau mang\u012b, kalaminan sin addat mang\u012b.\u201d"
                            },
                            {
                                "text": "Pabuntula niyu na in pamikil niyu, iban hundung na kamu maghinang sin kang\u012ban, Sabab baytaan ta kamu, awn pa kaibanan duun kaniyu in bukun agad ha Tuhan. Subay kamu masipug ha pasal yan!"
                            },
                            {
                                "text": "  Sagawa maray awn duun mangasubu kaniyu bang biya diin in kabuhi magbalik sin patay, iban bang biya diin in lupa sin ginhawa-baran nila."
                            },
                            {
                                "text": "Karupangan in pangasubu biya ha yan. Pikila niyu ba in binhi. Bang niyu hitanum pa lupa di sa yan tumubu bang di mahansul muna."
                            },
                            {
                                "text": "Iban bang magtanum bukun sa amu in asal na timutubu in hitanum, sagawa amu in binhi pa, binhi na ka sin p\u0101y atawa unu-unu na binhi."
                            },
                            {
                                "text": "Asal giyaganta sin Tuhan dayn ha kahandak niya in dagbus sin tiyanum ginis-ginisan, bang biya diin in lupa amu in tumubu dayn ha binhi pakaniya-pakaniya."
                            },
                            {
                                "text": "Damikkiyan, in manga m\u0101nusiya iban manga ginisan sattuwa di magsibu-sibu in unud nila. Dugaing in unud sin m\u0101nusiya, dugaing in unud sin manga sattuwa, dugaing in unud sin manga manuk-manuk, iban dugaing in unud sin manga ista."
                            },
                            {
                                "text": "Damikkiyan da isab magdugaing in ginhawa-baran suku sin surga iban sin suku sin dunya. Dugaing in lingkat sin ginhawa-baran suku sin surga, iban sin lingkat sin ginhawa-baran suku sin dunya."
                            },
                            {
                                "text": "Minsan isab in suga, bulan iban manga bituun, di da magsibu in lingkat sin sahaya nila. Iban minsan in manga bituun, kaniya-kaniya in lingkat sin sahaya nila."
                            },
                            {
                                "text": " Na, biya ha yan in hantang sin ginhawa-baran sin manga patay bang mabuhi na magbalik. Bang in patay hikubul na, in ginhawa-baran niya mahalu na, sarta kumang\u012b na, sa, bang in patay mabuhi na magbalik, sumangun na siya sin ginhawa-baran amu in di na magkang\u012b kasaumulan."
                            },
                            {
                                "text": "Bang in patay hikakubul na, in ginhawa-baran niya kumang\u012b na in lupa iban wayruun na kusug niya. Sagawa bang mabuhi na magbalik, sumangun na siya sin ginhawa-baran malingkat iban makusug tuud."
                            },
                            {
                                "text": "Bang in tau mapatay na, in ginhawa-baran niya sin d\u012b siya ha dunya, amuna in hikubul, sagawa bang siya mabuhi na magbalik, sumangun na siya sin ginhawa-baran, amu in mat\u016bp humula ha surga.  H\u0101ti niya dugaing in ginhawa-baran sin tau ha salugay niya d\u012b ha dunya, dugaing isab bang siya didtu na ha surga."
                            },
                            {
                                "text": "Karna in Parman ha lawm Kitab, amu agi, \u201cIn hi Adam hambuuk m\u0101nusiya, piyapanjari sin Tuhan taga kabuhi.\u201d Sumagawa hi \u012asa amu in pagtawagun Adam ha ulihan, labi dayn kaniya, sabab siya in makarihil kabuhi salama-lama didtu ha surga."
                            },
                            {
                                "text": "Biya da ha ini in kajari niya. In m\u0101nusiya d\u012bhilan na muna sin Tuhan ginhawa-baran, amu in mat\u016bp humula d\u012b ha dunya. Pagubus ampa niya dihilan sin ginhawa-baran, amu in mat\u016bp humula didtu ha surga."
                            },
                            {
                                "text": "In Adam nakauna, piyapanjari sin Tuhan dayn ha lupa kiyumpul. Ampa in Adam ha ulihan, piyalahil sin Tuhan mari pa dunya dayn ha surga."
                            },
                            {
                                "text": "In kat\u0101ntan tau piyaganak d\u012b ha dunya, simupu da ha hambuuk tau yadtu amu in piyapanjari sin Tuhan kiyumpul dayn ha lupa, sagawa in kitaniyu sasuku sin awn kas\u016bngan makapasurga, in supuhan taniyu amuna hi \u012asa, amu in limahil mari pa dunya dayn ha surga."
                            },
                            {
                                "text": "Na, ha salugay natu d\u012b ha dunya, simasangun kitaniyu sin ginhawa-baran biya sin ginhawa-baran sin tau piyapanjari sin Tuhan dayn ha lupa, sagawa ha waktu sus\u016bngun, sumangun na kitaniyu sin ginhawa-baran biya sin ginhawa-baran hi \u012asa amu in bakas limahil dayn ha surga."
                            },
                            {
                                "text": " Na, manga taymanghud ku, biya ha ini in h\u0101tihan sin bichara ku yan. In ginhawa-baran natu ini bihaun, di makajari humula ha surga, amu in hulaan sin Tuhan, sabab in ginhawa-baran natu ini magkamatay iban mahalu. Di yan mabuhi kasaumulan."
                            },
                            {
                                "text": " Dunguga niyu in bichara ku ini, amu in palih\u0101lan iyampa hipaingat kaniyu sin Tuhan ha bihaun. Hisiyu-siyu k\u0101tuniyu agad kan \u012asa, in abutan buhi ha pagbalik mari sin Almasi pa dunya di makalabay kamatay, sagawa paghuyup sin sangkakala amu in ha ulihan tuud, saruun-duun hangka-pillaw mata da, magt\u016by mapinda in ginhawa-baran taniyu kat\u0101n. Karna paghuyup sin sangkakala, in manga patay, mabuhi na magbalik sarta sumangun na sin ginhawa-baran, amu in tumatas sampay pa kasaumulan. Mapinda in ginhawa-baran natu kat\u0101n."
                            },
                            {
                                "text": " Dunguga niyu in bichara ku ini, amu in palih\u0101lan iyampa hipaingat kaniyu sin Tuhan ha bihaun. Hisiyu-siyu k\u0101tuniyu agad kan \u012asa, in abutan buhi ha pagbalik mari sin Almasi pa dunya di makalabay kamatay, sagawa paghuyup sin sangkakala amu in ha ulihan tuud, saruun-duun hangka-pillaw mata da, magt\u016by mapinda in ginhawa-baran taniyu kat\u0101n. Karna paghuyup sin sangkakala, in manga patay, mabuhi na magbalik sarta sumangun na sin ginhawa-baran, amu in tumatas sampay pa kasaumulan. Mapinda in ginhawa-baran natu kat\u0101n."
                            },
                            {
                                "text": "Sabab in ginhawa-baran suku sin dunya subay pindahan pa ginhawa-baran suku sin surga. In ginhawa-baran magkamatay subay pindahan pa ginhawa-baran di magkamatay."
                            },
                            {
                                "text": "Na, bang in ginhawa-baran suku sin dunya, mapinda na pa ginhawa-baran suku sin surga, iban in ginhawa-baran amu in magkamatay, mapinda na pa ginhawa-baran di magkamatay, na, mabunnal na in kiyasulat ha lawm Kitab, amu agi, \u201cWayruun na kamatay dumatung pa m\u0101nusiya karna pawayun na tuud sin Tuhan.\u201d"
                            },
                            {
                                "text": "\u201cNaway na in buga taniyu mapatay. Naway na in kabinsanaan kumugdan k\u0101tu pasal sin kamatay.\u201d "
                            },
                            {
                                "text": "Na, hangkan mabuga in m\u0101nusiya mapatay, sabab kaingatan nila numanam sila kasiksaan tungbas sin manga dusa nahinang nila. Iban in sabab hangkan in tau magdusa dihilan kasiksaan, sabab in dusa, amuna in langgal sara sin Tuhan."
                            },
                            {
                                "text": "Sumagawa magsarang-sukul kitaniyu pa Tuhan. Karna dayn ha sabab sin nahinang sin Panghu natu \u012asa Almasi, di na kitaniyu mabuga mapatay, sabab piyuas niya na kitaniyu dayn ha manga dusa nahinang natu. "
                            },
                            {
                                "text": "Na, hangkan manga taymanghud ku kalasahan, pakusuga iban pahuguta niyu in pangandul niyu ha Panghu natu \u012asa Almasi. Pagtuyu tuud kamu maghulas-sangsa kaniya, sabab biya na sin kiyaiingatan natu, in unu-unu hinang natu sabab-karna sin Almasi, awn sadja kap\u016bsan niya. "
                            }
                        ]
                    },
                    {
                        "verses": [
                            {
                                "text": "  Na, bihaun bicharahun ku in pasal sin pagtaw s\u012bn hipanabang ha manga pagkahi niyu Almasihin suku sin Tuhan ha hula Yahudiya. Hinanga niyu isab in biya sin diyaakan ku ha manga jamaa Almasihin ha hula Galatiya."
                            },
                            {
                                "text": "Sakahaba adlaw Ahad subay niyu kandihun in s\u012bn, amu in ganta hipanabang niyu pakaniya-pakaniya. In taud sin hipanabang niyu, subay da isab magtungud iban sin taud sin nausaha niyu, (h\u0101ti niya bang mataud in nausaha niyu, subay da isab mataud in hirihil niyu, sa bang hangkatiyu da, na, hangkatiyu da isab in hirihil niyu). Tawan niyu in s\u012bn yan ha supaya pagdatung ku mawn saddiya na in tutulungan niyu."
                            },
                            {
                                "text": "Bang aku dumatung na mawn kaniyu, daakun ku in manga tau amu in nap\u012b niyu kapangandulan dum\u0101 sin tutulungan niyu pa Awrusalam. Dihilan ku sila sulat, amu in magpakila kanila ha manga tau Awrusalam."
                            },
                            {
                                "text": "Bang kagunahan tuud subay aku magbaran humatud sin tutulungan, na, magagad aku iban sin manga tau yan pa Awrusalam."
                            },
                            {
                                "text": "  In ganta ku bihaun, mawn kaniyu, sagawa madtu aku muna pa hula Makidun. Bang ku maubus na malatag in manga Almasihin duun ampa aku mawn kaniyu."
                            },
                            {
                                "text": "Kalu-kalu aku makalugay duun kaniyu. Maray papuasun ku naa in timpu panghangin, ampa ku hilanjal in tulak ku, sukul mapaintul niyu in pagtulak ku pakain-pakain na in kadtuun ku."
                            },
                            {
                                "text": "Di aku mabaya tumibaw mawn kaniyu day-day sadja. In kabayaan ku makalugay-lugay aku duun kaniyu, bang isab dayn ha kabayaan da sin Tuhan."
                            },
                            {
                                "text": "Sagawa dim\u012b naa aku ha Ipisus sampay mapuas in adlaw sin paghinang pagtawagun Kayman."
                            },
                            {
                                "text": "Sabab awn tuud lugal ku magnas\u012bhat d\u012b ha ini. Minsan mataud in simusulang k\u0101ku, mataud da isab in mabaya dumungug sin pagnas\u012bhat ku."
                            },
                            {
                                "text": " Bang hi Timuti dumatung na mawn kaniyu, ayuputa niyu tuud siya marayaw, sabab in siya yan biya da isab k\u0101ku naghuhulas-sangsa pa Tuhan."
                            },
                            {
                                "text": "Hangkan ayaw niyu siya baba-babaa. G\u0101m mayan paintula niyu tuud siya bat marayaw in pagtulak-tulak niya. H\u0101ti, makabalik siya mari k\u0101ku, sabab tiyatagaran ku in datung niya iban sin manga kaibanan taymanghud natu."
                            },
                            {
                                "text": " Na, ha pasal isab sin taymanghud natu hi Apullus. Nakamataud ku na siya liyugus paagarun ha manga taymanghud natu tumibaw mawn kaniyu, sagawa wayruun pa tuud baya niya magad ha bihaun. Malayngkan, timibaw da siya kunu kaniyu bang awn na waktu niya."
                            },
                            {
                                "text": "  Jaga kamu. Pahuguta niyu in pangandul niyu kan \u012asa Almasi. Ayaw kamu magawa. Iban pakitaan niyu in kusug niyu."
                            },
                            {
                                "text": "Iban unu-unu na in hinangun niyu, pakitaan niyu in kasi-lasa niyu ha pagkahi niyu."
                            },
                            {
                                "text": " Na, manga taymanghud ku, maray kaingatan niyu da isab in pasal hi Istipanus iban sin manga anak-asawa niya. Sila yan in miyuna nagparachaya ha Panghu \u012asa duun ha hula Akaya. Matuyu tuud sila tumabang ha manga tau suku sin Tuhan. Na, junjungun ku kaniyu, manga taymanghud ku,"
                            },
                            {
                                "text": "pagkahagad kamu sin hindu sin manga tau biya kanda Istipanus iban sin manga tau timatabang kanila ha hinang nila."
                            },
                            {
                                "text": "Makuyag aku sin dimatung mari hinda Istipanus, Pultunatu, iban hi Akiyus. Minsan kamu di makakari kat\u0101n, in pagdatung nila mari biya nakaubat sin tumtum ku kaniyu."
                            },
                            {
                                "text": "Sabab piyakuyag nila in atay ku biya da isab sin pagpakuyag nila sin atay niyu. In manga tau biya kanila subay niyu pagaddatan."
                            },
                            {
                                "text": " Na, magpasampay sin salam-duwaa nila kaniyu in manga jamaa Almasihin ha hula Asiya. Damikkiyan, in hi Akili iban sin asawa niya hi Pirisila sampay sin manga tau agad kan \u012asa magtitipun mangarap pa Tuhan duun ha b\u0101y nila, magpasampay da isab sin salam-duwaa nila kaniyu, sabab in sila isab pagkahi niyu agad ha Panghu."
                            },
                            {
                                "text": "Damikkiyan, magpasampay da isab sin salam-duwaa nila kaniyu, in manga taymanghud natu kat\u0101n d\u012b. Bang kamu magb\u0101k iban sin manga pagkahi niyu Almasihin, pagsiyum kamu, tanda sin paglasa-liyasahi niyu."
                            },
                            {
                                "text": " Mahuli dayn duun yari in salam-duwaa ku kaniyu kat\u0101n, amu siyulat ku tuud sin baran ku. Aku hi Paul."
                            },
                            {
                                "text": "Hisiyu-siyu in di malasa ha Panghu \u012asa kugdanan siya sin murka sin Tuhan. Sumagawa in hibichara ku kaniyu, \u201cMaranata\u201d, h\u0101ti niya, \u201c\u016a, Panghu bang mayan kaw magbalik na.\u201d"
                            },
                            {
                                "text": "Mura-murahan bang mayan di mabugtu in tulung-tabang kaniyu sin Panghu natu \u012asa Almasi."
                            },
                            {
                                "text": "Kalasahan ta kamu kat\u0101n sabab suku kamu hi \u012asa Almasi.  Wassalam.  "
                            }
                        ]
                    }
                ]
            },
            {
                "names": [
                    "II Corinthians"
                ],
                "usfm_id": "2CO",
                "abbreviation": "2Cor",
                "chapters": [
                    {
                        "verses": [
                            {
                                "text": "  Sulat ini naug dayn k\u0101ku', hi Paul, amu in nahinang hambuuk tau kiyawakilan hi \u012asa Almasi dayn ha kahandak sin Tuhan.  In sulat ini hipasampay ku iban sin hambuuk taymanghud natu', hi Timuti, mari pa manga jamaa Almasihin, suku' sin Tuhan ha d\u0101ira Kurintu, iban pa kat\u0101n tau suku' sin Tuhan ha hula' Akaya."
                            },
                            {
                                "text": " Mura-murahan bang mayan kamu dihilan sin Tuhan, Ama' natu', iban sin Panghu' \u012asa Almasi tulung-tabang iban kasannyangan in lawm atay niyu."
                            },
                            {
                                "text": "  Magsarang-sukul kitaniyu pa Tuhan, amu in Ama' hi \u012asa Almasi Panghu' taniyu, iban amu in bayng'ulungun k\u0101tu'niyu iban tumabang sin unu-unu kasusahan natu'."
                            },
                            {
                                "text": "Tiyabangan kami sin Tuhan pataptapun in atay namu' ha unu-unu kasigpitan kumugdan k\u0101mu', ha supaya isab makatabang kami magpataptap sin atay sin manga tau kiyukugdan sin indaginis kasigpitan. In tabang namu' kanila biya' da isab sin tabang sin Tuhan k\u0101mu'."
                            },
                            {
                                "text": "Pagka kami nalapay sin mataud kabinsanaan biya' sin kiyalabayan sin Almasi, damikkiyan da isab malapay kami sin tabang sin Tuhan amu in tabang niya dakula' piyanaug k\u0101mu' sin Almasi."
                            },
                            {
                                "text": "In sabab hangkan kami nakalabay kasusahan karna'-sabab niyu, ha supaya tumaptap in lawm atay niyu iban malappas kamu sin Tuhan. Damikkiyan, nakananam kami tabang sin Tuhan karna'-sabab niyu, ha supaya kamu malapay sin tabang sin Tuhan. Ha supaya isab pakusugun niya in \u012bman niyu, ha supaya kamu makatatas dum\u0101 sin manga kabinsanaan biya' sin kiyalabayan namu'."
                            },
                            {
                                "text": "Manjari, di' kami magduwa-ruwa pikilan ha pasal niyu sabab kaingatan namu' in kamu yan sumandal da sin kabinsanaan biya' sin kiyalabayan namu'. Na tantu biya' da isab kamu k\u0101mu' numanam tabang dayn ha Tuhan magpataptap sin lawm atay niyu."
                            },
                            {
                                "text": " Na, manga taymanghud, mabaya' namu' hipaingat kaniyu in kasigpitan kiyalabayan namu' ha waktu didtu kami ha hula' Asiya. Sangat makalap in kasigpitan kiyalabayan namu' didtu, hangkan wala' na kami nagniyat sin mabuhi' pa kami."
                            },
                            {
                                "text": "Pangannal namu' miyabut na in gantaan namu'. Sagawa' hangkan kami piyananaman kabinsanaan bih\u0101dtu, ha supaya kami mamintang sin subay kami di' mangandul ha baran namu', sagawa' subay hambuuk-buuk Tuhan in pangandulan namu', amu in Tuhan makapabuhi' magbalik ha manga patay."
                            },
                            {
                                "text": "Piyuas niya kami dayn ha kapiligruhan, amu in ambaya' na makamatay k\u0101mu', iban puasun niya da isab kami dayn ha unu-unu kapiligruhan ha sus\u016bngun. Siya da in hiyuhuwat-huwat namu' manglappas k\u0101mu' dayn ha waktu pa waktu."
                            },
                            {
                                "text": "In kamu isab makatabang k\u0101mu' kaagi sin pagpangayu' niyu duwaa k\u0101mu' pa Tuhan. Tantu dungugun sin Tuhan in manga pagpangayu' duwaa sin tau mataud duun kaniyu, iban in kami dihilan na sin Tuhan karayawan amu in piyangayu' niyu. Sakali dayn didtu isab mataud da tau in magsarang-sukul pa Tuhan sabab sin tabang sin Tuhan k\u0101mu'."
                            },
                            {
                                "text": "  Na, ini in hambuuk hikapagbantug namu' makarihil karayawan k\u0101mu' sabab in addat namu' pa tau kat\u0101n, labi awla na pa kaniyu, marayaw. Mabuntul in unu-unu kawl-piil iban maksud namu', sabab iyaagad namu' in d\u012bhil k\u0101mu' sin Tuhan. Bukun ingat-kapandayan sin m\u0101nusiya' in iyaagad namu', sagawa' in hinang namu' nangandul kami ha tulung-tabang sin Tuhan."
                            },
                            {
                                "text": "Wala' kami nagsulat kaniyu sin unu-unu di' niyu mabacha iban kah\u0101tihan. Iban in kabayaan ku kah\u0101tihan niyu tuud marayaw in pasal sin hinang namu',"
                            },
                            {
                                "text": "amu in wala' niyu pa tuud kiyah\u0101tihan ha bihaun, ha supaya bang maabut na in adlaw sin pagbalik mari sin Panghu' \u012asa, makapagbantug kamu pasal namu', biya' da isab sin pagbantug namu' ha pasal niyu."
                            },
                            {
                                "text": " Na, pagga wayruun hawal-hawal ku ha pasal sin pagbantug niyu k\u0101ku', napikil ku tagna' mamisita mawn kaniyu makaruwa, ha supaya madubli in karayawan makawa' niyu."
                            },
                            {
                                "text": "Napikil ku humapit mawn kaniyu ha panaw ku tudju pa Makidun iban humapit magbalik ha s\u016bng ku muwi', ha supaya mapaintul niyu in pagtulak ku harap pa hula' Yahudiya."
                            },
                            {
                                "text": "Na, pagga wala' nakalanjal in panaw ku, h\u0101tiku in pangannal niyu magpinda-pinda in pikilan ku. Atawa baha' in pangannal niyu in maksud sin hinang ku magd\u016bl sadja sin kanapsuhan ku. Ubus aku imiyan, \u201cHuun\u201d, ubus aku imiyan, \u201cDi'\u201d."
                            },
                            {
                                "text": " Sagawa' di' aku maghinang sin biya' ha yan, sabab bang kamu mangandul da ha Tuhan subay isab kamu mangandul sin in bichara ku bunnal. Bang aku makabichara, \u201cHuun\u201d, di' mahinang, \u201cDi'\u201d."
                            },
                            {
                                "text": "Sabab hi \u012asa Almasi, in Anak Tuhan, amu in piyagnas\u012bhat kaniyu hinda Silas kay Timuti iban na sin baran ku, bang makaiyan na, \u201cHuun\u201d, di' na mahinang, \u201cDi'\u201d. In hi \u012asa amuna in magpakita' sin kasabunnalan sin bichara sin Tuhan."
                            },
                            {
                                "text": "Sabab siya in dimihil kamakbulan sin kat\u0101n paljanjian sin Tuhan. Hangkan dayn ha pasal sin nahinang sin Panghu' \u012asa Almasi makaiyan kitaniyu, \u201cAmin\u201d, pa Tuhan. Na, dayn ha sabab yan siyanglit natu' in Tuhan."
                            },
                            {
                                "text": "L\u0101gi', in Tuhan amu tuud in dimihil k\u0101tu'niyu hugut atay tumattap ha Almasi. Iban Tuhan tuud in nagp\u012b' k\u0101tu'niyu mahinang suku' niya."
                            },
                            {
                                "text": "D\u012bhilan niya kitaniyu pangindanan sin in kitaniyu suku' niya, l\u0101gi' piyatulun niya in R\u016b sin Tuhan pa lawm atay natu'. In R\u016b sin Tuhan amuna in pagparachayahan sin hirihil da k\u0101tu'niyu sin Tuhan in kat\u0101n tiyatagama niya k\u0101tu'niyu."
                            },
                            {
                                "text": " Tuhan da in makaingat bang unu in ha lawm atay ku, iban siya in saksi' natu' sin hangkan aku wala' nakakawn kaniyu pa Kurintu, sabab di' aku mabaya' dumihil kasusahan kaniyu bang ta kamu kapag'amahan."
                            },
                            {
                                "text": "Sagawa' ayaw kamu magpikil sin pag'agihan namu' kamu ha tungud sin pag'\u012bman niyu bang biya' diin, sabab kaingatan namu' mahugut na in \u012bman niyu ha Panghu' \u012asa. In sabab hangkan kami naghinang timabang kaniyu, ha supaya sum\u016bng in kakuyagan niyu."
                            }
                        ]
                    },
                    {
                        "verses": [
                            {
                                "text": "Na, hangkan napikil ku di' na aku magbalik mawn kaniyu dum\u0101 sakit atay amu in makasusa kaniyu,"
                            },
                            {
                                "text": "sabab bang ku pasusahun in lawm atay niyu, hisiyu pa isab in dumihil kakuyagan k\u0101ku' duun? Kamu na yan in dumihil kakuyagan k\u0101ku', sagawa' biya' diin in kahinang niyu ha yan bang ta kamu d\u012brihilan kasusahan?"
                            },
                            {
                                "text": "Kaingatan ku bang aku makuyag, tantu magad da isab kamu kumuyag kat\u0101n. Sagawa' bang aku mawn kaniyu dum\u0101 sakit atay, tantu masusa kamu. Damikkiyan masusa da isab in atay ku. Dihilan aku kasusahan sin manga tau amu in hiyuhuwat-huwat ku makarihil k\u0101ku' kakuyagan. Hangkan sa piyar\u0101 ku in sulat nakauna mawn kaniyu."
                            },
                            {
                                "text": "Jagjag in lawm atay ku, sarta' tim\u016b' in luha' ku ha sa'bu ku nagsusulat sin sulat ku mawn kaniyu. Sabab di' tuud aku mabaya' bang sumusa in lawm atay niyu. Sagawa' in kabayaan ku kaingatan niyu bang biya' diin in laggu' sin kasi-lasa ku kaniyu kat\u0101n."
                            },
                            {
                                "text": "  In nahinang kang\u012ban sin hambuuk tau duun kaniyu wala' da tuud isab nakasakit sin lawm atay ku, sagawa' in kamu atawa in kaibanan kaniyu, amu tuud in kiyarihilan tamak. Sagawa' di' na aku mamung ha pasal sin tau ini sin makasusa tuud ha atay."
                            },
                            {
                                "text": "Sabab sarang na in hukuman d\u012bhil kaniya sin kamatauran duun kaniyu."
                            },
                            {
                                "text": "Na, bihaun, subay niyu na siya ampunun. Iban parayawa niyu na in atay niya, ha supaya di' na mayan siya magsusa. Sabab bang lumandu' na tuud in susa niya, adakala' butawanan niya na in \u012bman niya."
                            },
                            {
                                "text": "Hangkan na, pangayuun ku tuud kaniyu pakitaan niyu sin bunnal-bunnal tuud in kasi-lasa niyu kaniya."
                            },
                            {
                                "text": "Na, in hangkan aku nagsulat kaniyu sin nakauna sabab in maksud ku panulay-sulay kaniyu, ha supaya ku kaingatan bang kamu magkahagad da sin kat\u0101n daakan ku."
                            },
                            {
                                "text": "Na, bang awn tau ampunun niyu dayn ha dusa nahinang niya, ampunun ku da isab, sabab awn da kapatutan ku dayn ha Almasi. Minsan bukun aku in kiyarusahan niya, ampunun ku da, ha supaya dumayaw in kah\u0101lan sin manga jamaa ha langgal niyu."
                            },
                            {
                                "text": "Iban ha supaya da isab kitaniyu di' kaakkalan sin Saytan Puntukan, sabab kiyaiingatan natu' in katitipuhan sin maksud niya."
                            },
                            {
                                "text": "  Na, manjari dimatung mayan aku pa d\u0101ira Turuas magnas\u012bhat sin Bayta' Marayaw pasal sin Almasi, k\u012bta' ku sin d\u012bhilan tuud aku sin Tuhan lugal duun magnas\u012bhat."
                            },
                            {
                                "text": "Sagawa' minsan bih\u0101dtu landu' in kasusahan ku pasal wala' ku kiyabaakan didtu in taymanghud natu' hi Titus. Hangkan namaid na aku dayn ha manga tau didtu, ampa aku limaus na pa hula' Makidun."
                            },
                            {
                                "text": "  Sagawa' malaggu' in pagsarang-sukul ku pa Tuhan. Sabab in kitaniyu, amu in naghahambuuk iban sin Almasi, tiyutundan kasaumulan sin Tuhan paagarun ha Almasi. Biya' kitaniyu hantang manga tau nahinang \u012bpun sin Almasi, amu in diyaugan sin Almasi dayn ha pagbunuan, amu in tanda' sin dimaug siya. In kitaniyu ini naraak sin Tuhan magpatanyag sin pah\u0101ti pasal sin Almasi pa m\u0101nusiya' kat\u0101n. In pagpatanyag sin pah\u0101ti ini sumaplag pa kat\u0101n hula' biya' sin hamut sin tu'nug sin kamanyan."
                            },
                            {
                                "text": "L\u0101gi', in kitaniyu biya' sin sapantun kamanyan amu in piyatu'nug sin Almasi. Magtu'nug in dayaw hamut tudju pa Tuhan. Iban in pah\u0101ti pasal sin Almasi karungugan sin tau kat\u0101n, sibu' da manga tau amu in t\u016bp malappas dayn ha hukuman sin Tuhan iban sin manga tau amu in t\u016bp siksaun ha lawm narka'."
                            },
                            {
                                "text": "Ampa in manga tau amu in t\u016bp siksaun ha lawm narka' in pah\u0101ti pasal sin Almasi satru' nila tuud. Di' tuud sila mabaya' dumungug. Sagawa' in manga tau amu in t\u016bp malappas dayn ha hukuman sin Tuhan, mabaya' tuud sila dumungug sin pah\u0101ti yan, amu in pah\u0101ti makarihil kanila kabuhi' salama-lama. Pagga bih\u0101n in guwaan sin tau, agun wayruun makaaku magpatanyag sin pah\u0101ti pasal sin Almasi."
                            },
                            {
                                "text": "Ampa in kami ini bukun biya' sin manga kaibanan amu in magnas\u012bhat sin Parman sin Tuhan ha supaya makakawa' s\u012bn. H\u012bnang nila biya' dagangan in Parman sin Tuhan. Sagawa' in kami bunnal-bunnal dayn ha lawm atay namu' tuud in pagnas\u012bhat namu', bilang daraakun sin Almasi, sabab Tuhan in tagdaakan k\u0101mu', iban siya in kimikita' sin hinang namu'. "
                            }
                        ]
                    },
                    {
                        "verses": [
                            {
                                "text": "  Na, kalu baha' ha pikil niyu in kami magbantug na isab sin baran namu', ha supaya niyu kami taymaun. Sa' di' kami maghinang bih\u0101n. Bukun kami biya' sin kaibanan tau. Bang kami mamisita kaniyu, di' kami magkagunahan magd\u0101 sin manga sulat katarrangan mamayta' sin bunnal kami guru. Damikkiyan di' namu' kagunahan in manga sulat dayn kaniyu bang kami mamisita pa manga kawman dugaing."
                            },
                            {
                                "text": "In sulat kagunahan namu', amu in iyuukkil ha atay namu', way dugaing dayn sin ginhawa-baran niyu, sabab in pagpinda sin manga kawl-piil niyu pangitaan sin tau kat\u0101n. Kakitaan nila magt\u016by in dayaw sin hinang namu' kaniyu. Damikkiyan mahinang kamu pangindanan sin manga tau sin awn kapatutan namu' magnas\u012bhat pasal sin Panghu'."
                            },
                            {
                                "text": "Kakitaan sin manga tau matampal tuud, in manga kamu yan amuna in biya' hantang sulat dayn ha Almasi, amu in piyapasulat k\u0101mu'. In sulat yan bukun sulat kaagi sin dawat, sumagawa' kaagi sin R\u016b sin Tuhan, amu in Tuhan kariasali buhi' salama-lama. Damikkiyan in sulat yan bukun iyukkil ha batu biya' sin piyagsulatan hi Nabi Musa, sagawa' iyukkil niya ha lawm atay sin m\u0101nusiya'."
                            },
                            {
                                "text": " In sabab hangkan kami makatawakkal magbichara biya' ha yan, sabab sin pangandul namu' pa Tuhan, amu in naug k\u0101tu' dayn ha Almasi."
                            },
                            {
                                "text": "Di' kami isab magpabaw'-baw' sin in kami ini makagaus maghinang sin hinang namu' ini. Tantu di' mahinang bang dayn ha baran namu' sadja. Sumagawa' Tuhan in nagtabang k\u0101mu'."
                            },
                            {
                                "text": "Siya in nakarihil k\u0101mu' tabang, hangkan kami makagaus makapapanaw sin Paljanjian niya Ba'gu. Bihaun in hirihil sin Tuhan ha manga m\u0101nusiya' bukun manga sara' niya kiyasulat biya' sin atulan tagna', sumagawa' in hirihil niya amuna in R\u016b niya. In sabab hangkan in manga m\u0101nusiya' dihilan hukuman sin subay patayun, karna' pasal sin kiyasulat ha lawm sin atulan nakauna, sumagawa' in sabab hangkan in m\u0101nusiya' makabaak kabuhi' salama-lama karna' pasal sin R\u016b sin Tuhan."
                            },
                            {
                                "text": "  In sara' sin Paljanjian Nakauna, amu in iyukkil sin Tuhan ha batu, tiyayma' hi Musa ha sa'bu iyaagaran sin si'nag sin sahaya sin Tuhan. Manjari kiyugdan sin sahaya yan in bayhu' hi Musa. Na di' nila mapandang in bayhu' niya, sabab nakalandu' in silaw niya. Sagawa' in sahaya wala' da timatas duun ha bayhu' niya. Na, bang in sara' sin Paljanjian Nakauna, amu in makarihil sin kamatay iyaagaran sin sahaya dayn ha haddarat sin Tuhan tanda' sin kusug sin kawasa niya,"
                            },
                            {
                                "text": "labi pa in kusug sin kawasa sin Paljanjian Ba'gu, amu in naug dayn ha R\u016b sin Tuhan."
                            },
                            {
                                "text": "Bang in Sara' Awal makawasa minsan amuna in sara' makarihil hukuman pa m\u0101nusiya' sin subay sila hilaruk pa lawm narka', labi pa makawasa in Paljanjian Ba'gu ini, karna' amuna yan in sabab hangkan kitaniyu itungun sin Tuhan way dusa."
                            },
                            {
                                "text": "In kasabunnalan niya in atulan sin Paljanjian Nakauna yan, minsan makusug in kawasa niya, liyuhan na sin atulan sin Paljanjian Ba'gu amu labi in kawasa niya."
                            },
                            {
                                "text": "Bang biya' ha yan in kawasa sin atulan amu in limabay na, biya' diin baha' in kawasa sin atulan sin Paljanjian Ba'gu amu in tumatas kasaumulan?"
                            },
                            {
                                "text": " Na, ha antara' sin natatantu namu' na sin di' magkalawa' in kasanglitan sin Paljanjian Ba'gu, na way tuud buga'-buga' namu' magnas\u012bhat pasal sin Almasi."
                            },
                            {
                                "text": "Wayruun tiyatapuk namu'. Bukun kami biya' kan Musa. Tiyampanan niya in bayhu' niya ha supaya di' kakitaan sin tau Israil bang kum\u016b' na iban m\u012bg in sahaya dayn ha bayhu' niya."
                            },
                            {
                                "text": "In manga tau Israil ha waktu yadtu, di' sila makah\u0101ti. L\u0101gi' sampay isab pa bihaun bang bachahun na in luun sin lawm Kitab Awal Jaman, biya' hantang tiyatabunan in pamikil nila. Manjari, in tampan yan di' makawa' dayn kanila. Subay sila magad ha Almasi ampa makawa' supaya sila makah\u0101ti."
                            },
                            {
                                "text": "Huun, sampay pa bihaun apabila bachahun na sin bangsa Israil in siyulat ha Sara' hi Musa di' pa sila makah\u0101ti. In pamikil iban pangh\u0101ti nila biya' sin hantang kiyalilibunan pa."
                            },
                            {
                                "text": "Sumagawa' bang in tau hisiyu-siyu na, magpinda siya, ampa magad na ha Panghu', na, makah\u0101ti na siya, sabab \u012bgan na dayn kaniya in tampan sin pikilan niya."
                            },
                            {
                                "text": "In nasabbut, \u201cPanghu'\u201d, ha bichara yan amuna in R\u016b sin Tuhan. Na, hisiyu-siyu in karuunan sin R\u016b sin Tuhan, magt\u016by na siya makaluhaya magad ha Tuhan."
                            },
                            {
                                "text": "Manjari, in manga kitaniyu Almasihin, wayruun tampan sin bayhu' natu', l\u0101gi' biya' kita sapantun samin magpakita' sin sahaya iban barakat sin Panghu'. Manjari isab magsus\u016bng in sahaya natu' dayn ha tahun pa tahun. Pindahun kitaniyu sin Panghu' supaya kitaniyu mabiya' na kaniya. In Panghu', amu in magpinda k\u0101tu'niyu, amuna in R\u016b sin Tuhan. "
                            }
                        ]
                    },
                    {
                        "verses": [
                            {
                                "text": "  Na, dayn ha sabab sin ulung sin Tuhan k\u0101mu', in kami ini d\u012bhilan hinang manghindu' sin Paljanjian Ba'gu. Hangkan, di' magkapinda in tuyu' namu' manghindu'."
                            },
                            {
                                "text": "Iban di' tuud kami magtapuk sin unu-unu hinang namu'. Di' kami maghinang sin manga unu-unu na makasipug. Di' kami mangakkal ha manga tau, iban wala' namu' piyabingkuk in Parman sin Tuhan. G\u0101m mayan piyahantap namu' tuud in pagpatanyag sin kasabunnalan, ha supaya kaamuhan in manga tau kat\u0101n sin hinang namu', iban ha supaya isab wayruun sallaun nila sin addat namu', karna' Tuhan in limiling sin manga hinang namu'."
                            },
                            {
                                "text": "Bang sawpama in Bayta' Marayaw pasal sin Almasi piyagnas\u012bhat namu' di' kah\u0101tihan sin tau, na, amura in di' makah\u0101ti in manga tau amu in masuku' sin narka' ha sus\u016bngun."
                            },
                            {
                                "text": "In manga tau ini di' magkahagad ha Panghu' \u012asa sabab in pikilan nila biya' sin hantang siyasauban kaagi sin Saytan Puntukan, amu in pagtuhanan sin manga tau d\u012b ha dunya ini. L\u012blibun sila sin Saytan Puntukan dayn ha kasawahan, amu in Bayta' Marayaw pasal sin kalagguan sin Almasi. Ampa duun ha Almasi piyanyata' sin Tuhan in kajarihanan niya."
                            },
                            {
                                "text": "Karna' in piyagnas\u012bhat namu' bukun pasal sin baran namu', sagawa' in piyagnas\u012bhat namu' pasal hi \u012asa Almasi. Ha pagnas\u012bhat namu' siya tuud in Panghu', h\u0101ti in kami ini manga daraakun maghulas-sangsa' kaniyu, karna' sabab sin lasa namu' kaniya."
                            },
                            {
                                "text": "Hambuuk-buuk Tuhan in nagparman ha waktu tagna' piyapanjari niya in dunya. Laung niya, \u201cMaawn na in kasawahan ha lawm sin katigidluman.\u201d Amura isab in Tuhan dumihil kasawahan pa lawm pikilan natu', ha supaya natu' kah\u0101tihan marayaw in sahaya iban dayaw sin Tuhan amu in duun niya piyanyata' ha bayhuan sin Almasi."
                            },
                            {
                                "text": " Malayngkan, in kami ini bukun maharga', sagawa' in hinang piyangandul k\u0101mu', amu in magnas\u012bhat pasal sin Almasi, landu' tuud maharga'. In kami ini pagluluunan biya' sin sapantun bingki', amu in bukun maharga' iban hangkaray' da mabagbag, sagawa' in piyangandul k\u0101mu' maharga' tuud. Na, dayn didtu kaingatan sin tau kat\u0101n sin in kami bukun sangat-kawasa, sagawa' hambuuk-buuk da Tuhan."
                            },
                            {
                                "text": "  Minsan kami mawmu pagkugdanan kasusahan wala' tuud kami isab naraug sin kasusahan yan. Iban minsan awn waktu magkalingug in pikilan namu' pasal sin kah\u0101lan namu', wala' da isab nalawa' in huwat-huwat namu' pa Tuhan."
                            },
                            {
                                "text": "L\u0101gi', minsan kami p\u012bpinjala' sin manga tau, wala' tuud isab kami piyas\u0101ran sin Tuhan. Iban minsan in pagbinasa k\u0101mu' agun-agun na hikamatay k\u0101mu', malayngkan, wala' da kami nagmula."
                            },
                            {
                                "text": "In ginhawa-baran namu' ini limalanggal sadja sin bakas kiyalabayan hi \u012asa, amu in daran sadja ha lawm kapiligruhan sin kamatay. Sagawa' minsan bih\u0101dtu masi da kami buhi' sabab sin tabang niya k\u0101mu', ampa in baran namu', amu in magpakita' pa manga tau sin in siya masi buhi'."
                            },
                            {
                                "text": "Saumul namu' buhi', di' kami magka\u012bg dayn ha lawm kapiligruhan sin kamatay sabab-karna' sin pag'agad namu' kan \u012asa, ha supaya d\u012b ha anggawta'-baran namu' ini, baran m\u0101nusiya' da, hikapakita' sin Tuhan pa manga tau, sin in Panghu' \u012asa amu in tuburan sin kabuhi'."
                            },
                            {
                                "text": "Daran kami ha lawm kapiligruhan sin kamatay sabab sin pagnas\u012bhat namu', sa' di' da maunu, bang mayan in uwian niya makab\u0101k kamu kabuhi' salama-lama."
                            },
                            {
                                "text": " In kami ini magparachaya ha Tuhan, hangkan magpatanyag kami sin Bayta' Marayaw. In pagparachaya namu' biya' da sin pagparachaya sin tau amu in kiyasulat ha Kitab Jabur, amu agi, \u201cMagparachaya aku ha Tuhan, hangkan aku magpamahalayak sin pasal niya.\u201d "
                            },
                            {
                                "text": "Kaingatan namu' sin in Tuhan, amu in nagbuhi' nagbalik ha Panghu' \u012asa dayn ha kamatay amura isab in magbuhi' magbalik k\u0101tu'niyu dayn ha kamatay ha waktu sus\u016bngun, sabab in kitaniyu suku' hi \u012asa. Pag'ubus ampa kami papagdunganun sin Tuhan iban kamu mangarap duun ha haddarat niya."
                            },
                            {
                                "text": "Siyandalan namu' in kat\u0101n kabinsanaan ini sabab kamu in p\u012bpikil namu', ha supaya magtataud in tau tumayma' sin tabang dakula' dayn ha Tuhan. Na, bang tumaud na in tumayma', tumaud da isab in magsarang-sukul pa Tuhan sarta' sum\u016bng na in pagpudji sin tau kaniya. "
                            },
                            {
                                "text": "Hangkan di' namu' tuud butawanan in tuyu' namu' ha unu-unu hinang namu' pa Tuhan. Minsan in anggawta'-baran namu' maglalaas iban maglalamma, malayngkan, in \u012bman namu' pa Tuhan magsus\u016bng dayn ha adlaw pa adlaw."
                            },
                            {
                                "text": "Karna' in kabinsanaan niyananam namu' ini minsan di' bistahun sabab maglabay da. Sagawa' in tungbas niya amu in karayawan nanamun namu' ha adlaw mahuli, salama-lama iban di' mapula'-pula', labi tuud malaggu' dayn sin kabinsanaan niyananam namu'."
                            },
                            {
                                "text": "Sabab bukun malaggu' ha atay namu' in manga unu-unu kakitaan natu' d\u012b ha dunya, sagawa' amu in manga pahala' amu in di' natu' pa kakitaan ha bihaun. Pasal in manga unu-unu amu in kakitaan natu' bihaun di' da tumatas malugay, sagawa' in manga pahala', amu in di' natu' pa kakitaan ha bihaun, tumatas kasaumulan. "
                            }
                        ]
                    },
                    {
                        "verses": [
                            {
                                "text": "  Iban hangkan bih\u0101dtu, sabab kiyaiingatan namu' sin minsan in anggawta'-baran namu' ini amu in biya' sapantun b\u0101y-b\u0101y k\u016bbung-k\u016bbung, malubu da, bang kitaniyu mapatay na, kaingatan ta dihilan da kitaniyu sin Tuhan anggawta'-baran dugaing, tuurun niya hinangun, amu in hulaan natu' kasaumulan didtu ha surga'."
                            },
                            {
                                "text": "Na, hangkan bihaun magsusa kitaniyu, karna' landu' in baya' ta kasangunan sin anggawta'-baran dayn ha surga'."
                            },
                            {
                                "text": "Iban hangkan kita mabaya' sin baran bih\u0101dtu, ha supaya bang kita mapatay na, in nyawa natu' bukun na biya' sapantun hambuuk tau naghuhubu'."
                            },
                            {
                                "text": "Manjari, ha salugay kitaniyu naghahanti' ha manga k\u016bbung-k\u016bbung ini, amu in anggawta'-baran natu', mag'aluhuy kitaniyu, sabab bang ta nanamun biya' kita kiyagipitan sin langit iban lupa'. Bukun in kabayaan natu' mamutawan dayn ha anggawta'-baran natu' ini. Sagawa' in kabayaan natu' hisu'lug na magt\u016by in anggawta'-baran natu' amu in dayn ha surga' ha supaya in anggawta'-baran natu' bihaun, amu in sipat kamatay mapinda na magt\u016by pa anggawta'-baran amu in buhi' kasaumulan."
                            },
                            {
                                "text": "Tuhan in magkabayaan sin in anggawta'-baran natu' ini mapinda pa anggawta'-baran dugaing ha sus\u016bngun. Piyatulun niya in R\u016b niya pa lawm atay natu' amu in pagparachayahan sin hirihil k\u0101tu'niyu sin Tuhan in kat\u0101n kiyatagama niya k\u0101tu'."
                            },
                            {
                                "text": " Hangkan di' tuud malawa' in \u012bman natu'. Kaingatan natu' sin salugay natu' simasangun pa ha anggawta'-baran natu' ini bihaun, di' pa kitaniyu makapaghambuuk-hulaan iban sin Panghu'."
                            },
                            {
                                "text": "Manjari, minsan unu-unu in hinang natu', kahagarun natu' in Panghu' dayn ha adlaw pa adlaw sabab sin kusug sin \u012bman ta kaniya, minsan in siya di' pa kakitaan natu'."
                            },
                            {
                                "text": "Tantu di' tuud malawa' in \u012bman natu' kaniya. Mabaya' na tuud kitaniyu mamutawan dayn ha anggawta'-baran natu' ini, di' na lumugay d\u012b ha dunya bang mayan kitaniyu makapaghambuuk na hulaan iban sin Panghu'."
                            },
                            {
                                "text": "Sumagawa' minsan kita d\u012b ha dunya atawa didtu na ha surga', wayruun dugaing iyaangut natu' bang bukun huminang sin unu-unu makasulut ha atay niya."
                            },
                            {
                                "text": "Sabab in kitaniyu kat\u0101n mamayhu' da pa Almasi bang maabut na in waktu in kitaniyu hukumun niya. Tungbasan niya kitaniyu pakaniya-pakaniya sin unu-unu na mang\u012b'-marayaw nahinang natu' d\u012b ha dunya."
                            },
                            {
                                "text": "  Kaingatan namu' sin in paghukum sin Panghu' ha manga m\u0101nusiya' sangat makabuga'. Hangkan magt\u016byu' tuud kami mamayta' ha manga tau sin subay sila magparachaya ha Almasi. Kaingatan tuud sin Tuhan in kawl iban piil namu' marayaw, pasal nasus\u016bd niya in lawm atay namu'. Na, in kabayaan ku kaingatan niyu isab ha lawm sin atay niyu bang biya' diin in palangay ku."
                            },
                            {
                                "text": "Sagawa' ayaw kamu magpikil sin mabaya' na kami isab kumawa' kabantugan pa baran namu'. Bukun tuud. Sa' nagbichara kami sin biya' ha yan ha supaya awn hikapagbantug niyu pasal namu', iban ha supaya awn hikasambung niyu ha manga tau amu in magbantug sadja sin pasal sin dayaw dagbus sin tau sagawa' bukun sin addat-tab\u012bat sin tau."
                            },
                            {
                                "text": "Awn manga tau mag'iyan sin in kami ini, bang magbichara, bukun ha lawm sayu. Na, sari na, di' da maunu. Bang mayan minsan kami nabiya' ha yan karna' Tuhan in lagguun. Na, laung sin kaibanan isab, ha lawm sayu in pagbichara namu', na in yan hikarayaw kaniyu."
                            },
                            {
                                "text": "In puun-sabab hangkan kami nagtuyu' tuud biya' ha ini sabab sin kasi-lasa sin Almasi k\u0101mu'. Magsabunnal na tuud kami sin hambuuk da siya in miyatay ganti' sin manga m\u0101nusiya' kat\u0101n. Hangkan, in kitaniyu kat\u0101n m\u0101nusiya' biya' da isab sin hantang miyatay."
                            },
                            {
                                "text": "Na, pagga in Almasi miyatay sabab-karna' sin m\u0101nusiya' kat\u0101n, hangkan in kitaniyu amu in buhi' pa, subay di' magpikil sadja sin hikarayaw pa baran natu', sagawa' subay in pikilun taniyu huminang sin kabayaan niya, amu in miyatay iban nabuhi' nagbalik ha sabab taniyu."
                            },
                            {
                                "text": " Na, ha bihaun napinda na tuud in pangatud namu' ha manga tau bang biya' diin in kajarihanan nila. Bukun na biya' sin tagna', bukun na biya' sin pikilan sin kamatauran tau bihaun. Sabab in tagna' minsan in Almasi, pangannal namu' wayruun kap\u016bsan niya, sagawa' bihaun napinda na tuud in pikilan namu' pasal niya."
                            },
                            {
                                "text": "Sabab hisiyu-siyu in tau himambuuk na kaniya tantu napinda na tuud siya. Biya' siya hantang ba'gu piyag'anak. In kajarihanan niya sin tagna' amu in kajarihanan mang\u012b' mapinda na pa kajarihanan ba'gu, kajarihanan marayaw."
                            },
                            {
                                "text": "Na, in kat\u0101n ini h\u012bnang sin Tuhan, dayn ha pasal hi \u012asa. In kitaniyu amu in bakas banta sin Tuhan diyayaw niya na, nahinang na bagay niya. Iban in kami kiyawakilan niya magpatanyag sin palih\u0101lan bang biya' diin in kapagdayaw sin manga m\u0101nusiya' iban sin Tuhan."
                            },
                            {
                                "text": "In piyagnas\u012bhat namu' ini pasal sin maksud sin Tuhan dumayaw sin manga m\u0101nusiya' kat\u0101n dayn ha sabab sin kamatay sin Almasi. Way na tiyumtum sin Tuhan in manga karusahan nahinang kaniya sin manga m\u0101nusiya' hipaghukum kanila. Iban kiyabugsu' k\u0101mu' sin Tuhan in hinang magpah\u0101ti sin palih\u0101lan bang biya' diin in kapagdayaw sin manga m\u0101nusiya' iban siya."
                            },
                            {
                                "text": "Na, manjari in kami ini kiyawakilan sin Almasi magnas\u012bhat kaniyu. Hangkan bang kami mamichara kaniyu sali' da tuud yan baran sin Tuhan in nagsuwara kaniyu. Na, pagga in manga kami ini wakil sin Almasi, junjungun namu' kaniyu pababaa in pangatayan niyu, ha supaya kamu dayawun na sin Tuhan."
                            },
                            {
                                "text": "In Almasi wayruun tuud dusa niya, sagawa' dayn ha pasal natu' piyatanggung kaniya sin Tuhan in manga karusahan natu', ha supaya dayn ha paghambuuk natu' iban sin Almasi itungun kita sin Tuhan tau mabuntul biya' sin kabuntul sin Tuhan. "
                            }
                        ]
                    },
                    {
                        "verses": [
                            {
                                "text": "  Na, pagga kami nagtaayun na iban sin Tuhan maghinang sin hinang niya, pangayuun namu' kaniyu, ayaw niyu tuud luppasa in tulung-tabang natabuk niyu dayn ha Tuhan."
                            },
                            {
                                "text": "Dunguga niyu in kiyaparman sin Tuhan ha lawm Kitab, amu agi, \u201cPag'abut sin waktu ku magpakita' kaniyu sin karayawan, iyasip ta kamu. Pag'abut sin waktu lappasun ta kamu, tiyabang ta kamu.\u201d  Hangkan, laung ku kaniyu, dungug kamu. Amu na ini in adlaw giyanta' sin Tuhan hipakita' niya in kasi-lasa niya. Amu na ini in adlaw sin kalappasan niyu dayn ha hukuman sin dusa. "
                            },
                            {
                                "text": "Di' kami mabaya' sin awn tau makaiyan mang\u012b' in hinang namu', hangkan tumuyu' kami ha supaya in hinang namu' di' makalubu sin baya' sin tau magad ha Panghu'."
                            },
                            {
                                "text": "L\u0101gi' unu-unu in hinangun namu' piyakita' namu' sin in kami daraakun sin Tuhan, karna' tiyuyuan namu' \u012bmanan in kat\u0101n kabinsanaan, kasusahan iban kasigpitan."
                            },
                            {
                                "text": "Bakas kami piyaglubakan, piyaj\u012bl iban piyagtabangan b\u012bnasa sin manga tau jahulaka', sagawa' nagpas\u0101d sadja kami. Landu' mataud in hinang namu', l\u0101gi' awn waktu di' kami magpakat\u016bg iban way pagkaun."
                            },
                            {
                                "text": "Manjari, dayn ha kasuchihan sin pangatayan namu', dayn ha ingat, pagsabal iban dayaw kasuddahan napakita' namu' sin in kami daraakun sin Tuhan, damikkiyan napakita' namu' dayn ha kawasa sin R\u016b sin Tuhan iban bunnal-bunnal in lasa namu' dayn ha atay puti'."
                            },
                            {
                                "text": "Piyasampay namu' in am\u0101nat pasal sin kasabunnalan, l\u0101gi' dihilan kami kawasa sin Tuhan. Na, dayn didtu isab kakil\u0101han sin tau, in kami bunnal daraakun sin Tuhan. Bang hidalil pa sundalu, in kabuntulan sin kawl-piil namu', amu in biya' sapantun panyap namu', amu in hipangatu namu' ha kuntara iban hipanampan sin baran namu'."
                            },
                            {
                                "text": "In kami ini masuhul karihilan kalagguan, masuhul isab karihilan kaayban, ubus kami bicharahun pa mang\u012b', ampa na isab kami bantugun. In kami \u012btung manga putingan, malayngkan kasabunnalan in b\u012bbichara namu'."
                            },
                            {
                                "text": "Biya' kami hantang way kabantugan sin ng\u0101n namu', malayngkan kaingatan kami sin kat\u0101n. Mahumu kami nakananam sin kamatay, sagawa' biya' na sin k\u012bkita' niyu in kami buhi' da. Minsan kami nimanam binsana', wala' da kami miyatay."
                            },
                            {
                                "text": "Minsan kami dihilan kasusahan masi-masi da kami makuyag. Miskin tuud kami, sagawa' mataud isab in tau in taga alta' kakkal pasal dayn k\u0101mu'. Biya' hantang wayruun unu-unu namu' d\u012b ha dunya, malayngkan in unu-unu kat\u0101n asal suku' namu'."
                            },
                            {
                                "text": "  Manga kabagayan namu' ha hula' Kurintu, tiyumanan namu' na kamu minsan niyu ukayun in lawm atay namu'. Malasa tuud kami kaniyu d\u0101 dayn ha lawm atay."
                            },
                            {
                                "text": "Way da isab na\u012bg in lasa namu' kaniyu, sagawa' in kamu biya' way na lasa niyu k\u0101mu'."
                            },
                            {
                                "text": "Bihaun in bichara ku kaniyu, s\u012bngud ta kamu sali' anak ku. Hangkan, laung ku kaniyu, pakitaan niyu in lasa niyu k\u0101mu', biya' sin lasa namu' kaniyu. "
                            },
                            {
                                "text": "  Ayaw kamu dum\u0101 maghambuuk iban sin manga tau di' magparachaya, karna' in yan di' manjari. Biya' da sin marayaw iban mang\u012b', di' da makapaglamud. Di' makapaghambuuk in masawa iban sin tigidlum."
                            },
                            {
                                "text": "Di' makapagsulut in Almasi iban sin Saytan Puntukan. Hangkan di' makapaghambuuk atay in tau magparachaya kan \u012asa iban sin tau di' magparachaya."
                            },
                            {
                                "text": "In B\u0101y sin Tuhan di' manjari pagsumbahan ha manga barhala', amu in pagsumbahun sin manga tau kaibanan. Karna' in kasabunnalan niya, kitaniyu na sa yan in pag'iyanun B\u0101y sin Tuhan, sabab hiyulaan kitaniyu sin Tuhan, amu in Tuhan buhi' kariasali salama-lama. Biya' na sin kiyaparman sin Tuhan amu agi, \u201cMaghula' aku ha lawm sin manga tau suku' ku. Maghula' aku duun kanila. Aku in Tuhan nila, iban sila na in tau ku.\u201d "
                            },
                            {
                                "text": "Na, pagga biya' ha yan in kabayaan sin Tuhan hangkan nagparman pa isab siya, amu agi, \u201cSubay kamu m\u012bg dayn ha manga tau di' magparachaya. Butas na kamu dayn kanila. Ayaw kamu lumamud ha manga hinang unu-unu na makarihil tamak-tawktuk ha atay niyu bat ta kamu matayma'."
                            },
                            {
                                "text": "Aku in Ama' niyu iban kamu in manga anak ku usug-babai.\u201d Na, amuna yan in Parman sin Panghu' Tuhan Sangat-kawasa. "
                            }
                        ]
                    },
                    {
                        "verses": [
                            {
                                "text": "Pagga in kat\u0101n ini kiyajanji' sin Tuhan k\u0101tu'niyu, manga bagay ku kalasahan, hangkan subay natu' suchihun in anggawta' natu' iban atay natu' dayn ha unu-unu mang\u012b'. Subay palayuun dayn k\u0101tu' in kat\u0101n makarihil k\u0101tu' tamak amu in hinang iban pikilan mang\u012b', iban subay kitaniyu magmabuga' pa Tuhan ha supaya jumukup tuud in kasuchihan sin lawm atay."
                            },
                            {
                                "text": "  Pakitaan niyu in lasa niyu k\u0101mu', karna' wala' kami nakahinang kas\u0101an ha manga tau duun kaniyu minsan kansiyu. Way tuud tau minsan hambuuk in nar\u0101 namu' pa kang\u012ban, l\u0101gi' wayruun tau kiyaakkalan namu' supaya makawa' namu' in unu-unu niya."
                            },
                            {
                                "text": "Bukun ini piyamung ku bat pag'amahan ta kamu, karna' biya' na sin kiyapamung ku nakauna, malasa kami kaniyu, d\u0101 dayn ha lawm atay, iban buhi' patay mag'unung-unung kitaniyu."
                            },
                            {
                                "text": "Dakula' in pangandul ku kaniyu. Iban dakula' isab in pagbantug ku ha pasalan niyu. Hangkan minsan mataud in kasigpitan namu', masi-masi da in hugut sin lawm atay ku. Hipu' aku sin kakuyagan ha pasal niyu."
                            },
                            {
                                "text": " (Talusun ku na in suysuy ku pasal sin tulak namu' dayn ha Turuas.) Minsan kami dimatung na pa hula' Makidun masi da kami kiyukugdan sin kasusahan. Way paghundung. Diyatungan kami lingug indaginis. Diy\u0101 kami sin manga tau naglugat nagkalu. Diyatungan kami kahanggawan."
                            },
                            {
                                "text": "Sumagawa' maingat in Tuhan magpataptap sin atay sin manga tau nasususa, hangkan sa piyakari niya hi Titus mari pa Makidun. Manjari, pagdatung hi Titus kiy\u016bgan tuud in atay namu'."
                            },
                            {
                                "text": "Bukun sadja isab in pagdatung niya in nakapakuyag k\u0101mu', sumagawa' kimuyag da isab kami sin bayta' niya sin kaagi niyu nagtabang kaniya nagpataptap sin atay niya. Namayta' siya isab sin baya' niyu kunu' dum\u0101 magkita' k\u0101ku'. Dakula' kunu' in susun niyu iban matuyu' kamu mamawgbug k\u0101ku'. Na, pagdungug ku sin bayta' hi Titus, sim\u016bng tuud in kakuyagan sin atay ku."
                            },
                            {
                                "text": " Manjari, minsan in sulat ku yan, nakarihil kasusahan kaniyu, wala' aku nagsusa pasal sin nasulat ku. Bunnal, nasusa isab aku pag'ingat ku sin in sulat ku nakarihil kaniyu kasusahan. Sagawa' day'-day' da in kasusahan niyu."
                            },
                            {
                                "text": "Hangkan bihaun makuyag aku bukun pasal kiyarihilan ta kamu kasusahan ha lawm atay niyu, sumagawa' pasal in kasusahan niyu yan nakapinda sin laku-tabiat niyu. In kasusahan yan, Tuhan in nagganta' ha supaya kamu makabaak karayawan. Hangkan bang niyu pikilun tuud marayaw, in kauwian sin sulat namu' kaniyu bukun kang\u012ban sumagawa' karayawan."
                            },
                            {
                                "text": "Karna' in kasusahan, amu in piyaratung sin Tuhan pa m\u0101nusiya' ha supaya mapinda in lawm atay nila, amu in makar\u0101 kanila pa kalappasan, mapuas dayn ha hukuman sin Tuhan. Na, di' in m\u0101nusiya' magsusun sin pasal yan. Sagawa' in kasusahan amu in piyaratung sin m\u0101nusiya' pa baran nila, amu in makar\u0101 kanila pa kasiksaan ha lawm narka'."
                            },
                            {
                                "text": "Na, pikila niyu ba, dayn ha kasusahan kiyalabayan niyu piyauplut dayn duun sin Tuhan in karayawan. Bihaun napinda na tuud in kajarihanan niyu. Ha tagna' di' kamu magparuli, sagawa' bihaun piyaruli niyu na. Tiyuyuan niyu tuud piyakita' sin wayruun sababan kawaan kamu dusa. Diyugalan kamu pasal sin hinang mang\u012b' sin tau yan. Miyuga' kamu pasal sin dusa nahinang niya. L\u0101gi' mabaya' na kamu magkita' iban aku. Mabaya' kamu sin kasulutan aku kaniyu. Damikkiyan magt\u016by kamu nangdihil kas\u0101an ha tau mang\u012b' yan. Tantu piyakita' niyu na sin puas kamu dayn ha parakala' yan. Way tuud lamud niyu ha dusa sin tau yan."
                            },
                            {
                                "text": " Na, ha waktu yadtu nagsulat aku kaniyu, in maksud ku bukun sadja pasal sin tau nakarusa atawa amu in tau kiyarusahan. Malayngkan siyulat ku yan, ha supaya kaingatan niyu ha pangita' sin Tuhan, bang biya' diin in kahandak niyu nagparuli k\u0101mu'."
                            },
                            {
                                "text": "Hangkan in kat\u0101n nahinang niyu yan, nakarihil tuud k\u0101mu' kakuyagan.  Sarta' kiyaganapan pa in kakuyagan namu' sabab napasannyang sin kamu kat\u0101n in lawm atay hi Titus. In hi Titus kiy\u016bgan tuud sabab karna' niyu."
                            },
                            {
                                "text": "Asal biyantug ta kamu kan Titus ha waktu wala' pa siya nakabisita kaniyu. Na, magsukul aku sin wala' niyu aku piyarapatan. Asal, in bichara ku kaniyu bunnal sadja. Damikkiyan in pagbantug ku kan Titus pasal niyu timanda' da isab in kasabunnalan."
                            },
                            {
                                "text": "Hangkan in lasa niya kaniyu magsus\u016bng, bang niya pagkatumtuman in lunuk sin atay niyu kumahagad sin paghindu' niya. Iyasip niyu marayaw minsan kamu hiyahanggaw."
                            },
                            {
                                "text": "Dakula' tuud in kakuyagan ku, sabab makapangandul aku kaniyu ha wayruun hawal-hawal ku. "
                            }
                        ]
                    },
                    {
                        "verses": [
                            {
                                "text": "  Na, bihaun manga taymanghud namu', kabayaan namu' hipaingat kaniyu in guwaan sin tulung-tabang sin Tuhan ha manga jamaa Almasihin didtu ha hula' Makidun."
                            },
                            {
                                "text": "Sabab minsan sila diyatungan kasigpitan dakula' panulay-sulay sin \u012bman nila, di' da kaliyuhan in kakuyagan nila, hangkan minsan landu' in kamiskinan nila masi-masi wayruun pag'\u016bg nila dumihil tabang ha manga pagkahi nila Almasihin magkagunahan."
                            },
                            {
                                "text": "Aku na tuud ini in saksi' sin tuyu' nila dumihil sin pila-pila na kagausan nila, iban minsan labi pa dayn ha kagausan nila. Iban dayn ha tulus-ihilas sin atay nila."
                            },
                            {
                                "text": "Nangayu' tuud sila k\u0101mu' bang m\u0101n sila dihilan palsukuan tumabang ha pagkahi natu' suku' sin Tuhan didtu ha hula' Yahudiya."
                            },
                            {
                                "text": "Wala' tuud kami nagniyat sin bih\u0101dtu in dayaw sin tabang nila, sabab bukun sadja isab s\u012bn in tabang nila, sagawa' in labi awla na tuud muna-muna biyugsu' nila in baran nila pa Tuhan Panghu' taniyu. Pag'ubus ampa nila iyaagad tuud in unu-unu kabayaan namu', sabab amuna in kabayaan sin Tuhan kanila."
                            },
                            {
                                "text": "Marayaw tuud in nahinang sin manga tau yan, hangkan napikil namu' marayaw bang kamu tumalus sin hinang niyu magdihil tutulungan ha manga pagkahi niyu magkagunahan. Manjari, pagga in hi Titus, amu in timagna' sin hinang niyu yan, diyaak namu' siya palanjalun niya in pagtabang niya kaniyu, ha supaya matalus in pagdihil niyu tutulungan, amu in hinang guwa' dayn ha kasi-lasa."
                            },
                            {
                                "text": "Asal in kamu yan di' kaliyuhan ha manga hinang karayawan kat\u0101n. Mahugut in \u012bman niyu, mapanday kamu maghimum\u016bngan, jukup in ingat niyu. Matuyu' tuud kamu tumabang ha pagkahi niyu iban landu' tuud in kasi-lasa niyu k\u0101mu'. Na, hangkan in kabayaan namu' di' tuud isab kaliyuhan in dayaw niyu magdihil tutulungan amu in hinang guwa' dayn ha kasi-lasa."
                            },
                            {
                                "text": " Malayngkan, ayaw kamu magpikil sin in bichara ku yan uldin kaniyu. Bukun tuud, sagawa', suysuyan ta kamu sin tuyu' sin manga tau Makidun magmura ha supaya niyu singuran, ampa dayn didtu mapakita' niyu isab k\u0101mu' bang bunnal in kasi-lasa niyu ha manga pagkahi niyu."
                            },
                            {
                                "text": "Karna' kiyaiingatan niyu na bang biya' diin in dayaw sin tulung-tabang sin Panghu' natu' \u012asa Almasi. In siya asal jukup ha daya unu-unu kat\u0101n, sagawa' dayn ha pasal niyu, bin\u012bn niya in daya niya ha surga', atas niya nimanam sin parasahan sin hambuuk m\u0101nusiya' miskin, ha supaya in kamu dihilan palsukuan sin daya sabunnal naug dayn kaniya, amu in daya tumatas salama-lama."
                            },
                            {
                                "text": "  Na, ini in hikahulug ku pikilan kaniyu. Marayaw tuud hit\u016by niyu in tiyagnaan niyu h\u012bnang sin tahun limabay yaun. Kamu tuud in nakauna dayn ha kat\u0101n nagtagna' dumihil tutulungan ha manga pagkahi niyu ha lawm kasigpitan. Iban kamu in nakatagna' nagpikil sin pagdihil tutulungan ini."
                            },
                            {
                                "text": "Na, hangkan lanjalan niyu tuud yan sampay niyu matalus in hinang yan. Subay in tuyu' niyu tumalus sin hinang yan, biya' da isab sin tuyu' niyu tagna' nagparu ha yan. Iban in pagdihil niyu isab tutulungan, subay ha tungud sin kagausan niyu."
                            },
                            {
                                "text": "Sabab bang niyu tuyuan magdihil dayn ha tulus-ihilas sin atay niyu taymaun sin Tuhan in d\u012bhil niyu bang m\u0101n niyu kagausan da. Way kamu isab diyaak magdihil sin wayruun duun kaniyu."
                            },
                            {
                                "text": " Iban bukun in maksud sin pagpangayu' tutulungan ini, bat dihilan ta kamu kasigpitan, ha supaya sumannyang in manga kaibanan. Sagawa', pagga kamu isab labi-labihan ha bihaun, na t\u016bp da isab tumabang kamu ha manga kiyasisigpitan. Sakali in kamu amu in labi-labihan bihaun, bang maabut na in waktu, in kamu kulang-kabus, sumubli sila tumabang kaniyu. Na, dayn ha bih\u0101dtu sibu'-sibu' da kamu nagtulung-tiyulungi."
                            },
                            {
                                "text": " Iban bukun in maksud sin pagpangayu' tutulungan ini, bat dihilan ta kamu kasigpitan, ha supaya sumannyang in manga kaibanan. Sagawa', pagga kamu isab labi-labihan ha bihaun, na t\u016bp da isab tumabang kamu ha manga kiyasisigpitan. Sakali in kamu amu in labi-labihan bihaun, bang maabut na in waktu, in kamu kulang-kabus, sumubli sila tumabang kaniyu. Na, dayn ha bih\u0101dtu sibu'-sibu' da kamu nagtulung-tiyulungi."
                            },
                            {
                                "text": "Biya' da isab sin kiyabayta' ha Kitab Awal Jaman amu agi, \u201cIn tau nakatipun mataud kakaun, wayruun labi makapin kaniya, ampa in tau hangkatiyu' in natipun, wayruun kulang kaniya.\u201d"
                            },
                            {
                                "text": "  Magsarang-sukul kami pa Tuhan nakarihil siya pikilan kan Titus ha supaya siya matuyu' tumabang kaniyu biya' da isab sin tuyu' namu'."
                            },
                            {
                                "text": "Landu' tuud in baya' niya tumabang kaniyu, sabab iyasubu namu' mayan siya bang siya mabaya' mawn kaniyu, magt\u016by siya timangu'. Iban dayn ha k\u016bg-baya' niya tuud in pagkawn niya kaniyu."
                            },
                            {
                                "text": "Paagarun namu' da isab kan Titus in hambuuk taymanghud taniyu, amu in piyag'aaddatan tuud sin manga jamaa Almasihin ha kahulaan kat\u0101n, sabab sin pagnas\u012bhat niya sin Bayta' Marayaw."
                            },
                            {
                                "text": "Iban siya da isab in nap\u012b' sin manga jamaa Almasihin naraak mag'iban k\u0101mu' tumulak pakain-pakain magd\u0101 sin manga tutulungan pa manga taymanghud kiyasisigpitan ha hula' Yahudiya. Biya' ha yan in hinang namu' ha supaya lagguun sin manga tau in Panghu' taniyu iban ha supaya da isab mapakita' in tuyu' namu' tumabang ha manga tau."
                            },
                            {
                                "text": "Iyaayaran namu' tuud marayaw in s\u012bn tutulungan mataud ini, ha supaya di' kami mabichara pa mang\u012b' sin manga tau ha pasal ini."
                            },
                            {
                                "text": "In maksud namu' ini wayruun dugaing dayn sin huminang sin unu-unu mabuntul, bukun sadja ha pangatud sin Tuhan, sagawa' sampay na ha pangatud sin manga m\u0101nusiya'."
                            },
                            {
                                "text": " Na, hangkan paagarun namu' in hambuuk taymanghud taniyu ini mag'iban kanda Titus. In siya ini nakamataud namu' na kiyasulayan in tuyu' niya ha kat\u0101n hinang niya. Luba' na ha bihaun labi na tuud in tuyu' niya, sabab di' siya magduwa-ruwa pikilan ha pasal niyu."
                            },
                            {
                                "text": "Na, in biya' pasal hi Titus, in siya yan iban ku, amu in tumabang k\u0101ku' maghulas-sangsa' kaniyu. Ampa in manga taymanghud taniyu kaibanan amu in mag'iban kan Titus, in sila yan manga wakil dayn ha manga jamaa Almasihin. In hinang nila yan dumihil kalagguan ha Almasi."
                            },
                            {
                                "text": "Bang sila dumatung na mawn kaniyu, pakitaan niyu kanila in kasi-lasa niyu kanila, ha supaya matantu sin manga jamaa Almasihin kat\u0101n in lasa niyu bunnal, iban bunnal da isab in pagbantug namu' pasal niyu."
                            }
                        ]
                    },
                    {
                        "verses": [
                            {
                                "text": "Ha pikil ku minsan aku di' na magsulat kaniyu pasal sin tutulungan hipapar\u0101 madtu pa manga pagkahi natu' suku' sin Tuhan ha hula' Yahudiya."
                            },
                            {
                                "text": "Kiyaiingatan ku sin mabaya' kamu tuud tumabang. Amu na yan in sabab hangkan ta kamu biyantug pa manga tau Makidun laung ku, \u201cIn manga taymanghud ta ha hula' Akaya asal na saddiya tumabang dayn sin tahun pa nakalabay yaun.\u201d Na, pagdungug nila ha pasal sin k\u016bg-baya' niyu tumabang, miyaya' da isab in kamatauran kanila tumabang."
                            },
                            {
                                "text": "Manjari yaun na bihaun piyakawn ku kaniyu in manga taymanghud natu' hinda Titus tumabang kaniyu magsakap sin tutulungan niyu ha supaya in pagbantug namu' ha pasal niyu di' da mayan karapatan, sumagawa' biya' na sin kiyapamung ku, asal kamu saddiya."
                            },
                            {
                                "text": "Makasipug tuud bang in manga tau Makidun magad k\u0101ku' pa hula' niyu, sakali bukun pa saddiya in tutulungan niyu, biya' sin kiyabayta' ku kanila. Masipug aku, labi awla in kamu sabab nagbantug aku ha pasal niyu."
                            },
                            {
                                "text": "Hangkan piyangayu' ku ha manga taymanghud natu' ini, paunahun ku sila matun kaniyu magsakap sin tutulungan kiyajanji' niyu, ha supaya bang aku dumatung na mawn kaniyu, sakap na asal in tabang niyu. L\u0101gi' dayn ha biya' ha yan mapakita' niyu sin tulus-ihilas tuud in pagdihil niyu tutulungan, bukun bat nalugus sadja kamu."
                            },
                            {
                                "text": "  Tumtuma in bichara dalil ini. In tau magtanum p\u0101y, bang hangkatiyu' da in binhi' tiyanum niya, hangkatiyu' da isab in maani niya, ampa in tau mataud in tiyanum niya binhi', mataud isab in maani niya."
                            },
                            {
                                "text": "Manjari in kamu kat\u0101n pakaniya-pakaniya bang magdihil na sin tutulungan subay amu in unu-unu kiyaganta' niyu asal, tulus-ihilas sin atay niyu. Bukun ubus niyu dumihil, magsusun kamu atawa dumihil sadja kamu pasal amu in kiyawajib kaniyu. Karna' in Tuhan malasa ha tau, amu in dumihil sin tutulungan ha kaihilasan sin lawm atay."
                            },
                            {
                                "text": "In Tuhan makagaus dumihil kaniyu minsan labi pa dayn ha kagunahan niyu, supaya kaawnan sadja kamu sin unu-unu kat\u0101n kagunahan niyu dayn ha waktu pa waktu. Iban awn pa makapin kaniyu, amu in hipagguna niyu supaya kamu makahinang sin karayawan indaginis ha manga pagkahi niyu."
                            },
                            {
                                "text": "Biya' na sin kiyabayta' ha lawm Kitab (pasal sin tau, amu in magdihil ihilas sin atay), amu agi. \u201cDakula' in pagtabang niya ha tau miskin. In tatas sin dayaw niya sampay pa kasaumul-umulan.\u201d "
                            },
                            {
                                "text": "In Tuhan, amuna in magdirihil binhi' ha supaya maawn in hitanum sin manga magbabakal p\u0101y. Damikkiyan Tuhan in nagpaawn sin bunga ha supaya maawn in pagkaun nila. Manjari, biya' da isab h\u0101dtu, Tuhan in dumihil kaniyu sin unu-unu kat\u0101n kagunahan niyu hipanabang niyu ha manga tau amu in piyagbahasa binhi'. Siya in dumihil binhi' iban siya in magpatubu' sin binhi'. Manjari, siya isab in tumabang kaniyu supaya mataud tuud in guwaan marayaw sin hinang niyu mabuntul amu in piyagbahasa pag'ani sin tau."
                            },
                            {
                                "text": "Dihilan sadja kamu sin Tuhan sakahaba' waktu, l\u0101gi' ballabi-labihan in hirihil niya kaniyu ha supaya isab awn hikarihil niyu ha kat\u0101n waktu. Iban pagd\u0101 namu' sin tutulungan niyu pa manga tau mataud magt\u016by sila magsarang-sukul pa Tuhan karna' sin tabang niyu. "
                            },
                            {
                                "text": "Manjari in hinang niyu ini bukun sadja amu in makatabang sin kagunahan sin manga tau suku' sin Tuhan, sumagawa' makas\u016bng tuud sin pagsukul nila pa Tuhan."
                            },
                            {
                                "text": "Damikkiyan in hinang niyu marayaw yan mahinang pagparachayahan sin bunnal in pamawgbug niyu sin Bayta' Marayaw, amu in am\u0101nat tiyayma' niyu pasal sin Almasi. Mamudji sila isab pa Tuhan sabab sin pagmura niyu kanila iban na ha tau kat\u0101n."
                            },
                            {
                                "text": "L\u0101gi' pangayuan nila kamu duwaa iban sin kasi-lasa nila kaniyu, karna' sabab sin barakat d\u012bhil kaniyu sin Tuhan amu in makahaylan tuud."
                            },
                            {
                                "text": "Na, wajib kitaniyu magsarang-sukul pa Tuhan pasal sin karayawan d\u012bhil niya amu in maharga' tuud, way makaliyu. "
                            }
                        ]
                    },
                    {
                        "verses": [
                            {
                                "text": "  In aku ini, hi Paul, awn junjungun ku kaniyu. Nakarungug aku sin awn namung duun kaniyu sin aku maisug sadja magbichara bang ha sulat, sagawa' mabuga' da bang duun na nag'aalup iban kamu. Na, in singuran ku amu in Almasi amu in mababa' atay iban maluuy ha tau niya."
                            },
                            {
                                "text": "Hangkan bihaun junjungun ku sadja kaniyu, parayawa in laku-tabiat niyu. Ayaw niyu aku lugusa magpaguwa' sin isug ku, bang aku makakawn na kaniyu. Sabab tantu tuud pag'amahan ku in manga tau amu in namung, sin in maksud namu' sali' da iban maksud sin manga tau amu in napsu m\u0101nusiya' in agaran, bukun Tuhan."
                            },
                            {
                                "text": "Na, bunnal na sa, in kami ini m\u0101nusiya' da, sagawa' in kaagi namu' mangatu ha manga simusulang sin kasabunnalan, bukun biya' kaagi sin manga m\u0101nusiya' mangatu ha manga atu nila."
                            },
                            {
                                "text": "Sabab in hipangatu namu' ha unu-unu amu manglubu sin manga hindu' pasal sin Almasi bukun ingat-kapandayan sin m\u0101nusiya', sagawa' kusug sin Tuhan. L\u0101gi' kusug sin Tuhan in hipanglubu namu' sin unu-unu umatu ha hindu' pasal sin Almasi."
                            },
                            {
                                "text": "In hinang namu', kang\u012bun namu' in daugan sin manga lugat way kasabunnalan sin manga tau, iban sin kat\u0101n bichara maabbu sin manga tau, amu in bichara nila sumagga' ha hindu' kasabunnalan pasal sin Tuhan. Iban pindahan namu' in pamikil sin manga tau ini, bat supaya sila magkahagad na sin daakan sin Almasi."
                            },
                            {
                                "text": "Na, bang kamu magkahagad na tuud ha daakan sin Almasi, na, butangan namu' na hukuman in hisiyu-siyu lumanggal sin daakan."
                            },
                            {
                                "text": " In bunnal niya in kamu yan mag'atud sadja sin dagbus sin tau dayn ha guwa', bukun in ha lawm atay. Bang awn duun kaniyu makatantu sin baran niya sin in siya daraakun tuud sin Almasi, na subay niya isab pas\u016brun pa lawm pamikil niya sin kami ini biya' isab kaniya daraakun sin Almasi."
                            },
                            {
                                "text": "Di' tuud aku masipug minsan makalabi na in pagbantug ku pasal sin kapatutan d\u012bhil k\u0101mu' sin Panghu', sabab in yan hikahugut sin \u012bman niyu bukun hikakang\u012b' kaniyu."
                            },
                            {
                                "text": "Nakapamung aku sin biya' ha yan, sabab di' aku mabaya' mapikil niyu sin in manga sulat ku pamuga' ku kaniyu."
                            },
                            {
                                "text": "Sabab awn kunu' kaibanan duun kaniyu namung, amu agi, \u201cIn hi Paul yan, makusug sadja mamichara iban maingat magsual bang ha sulat, sagawa' bang yan d\u012b na nag'aalup iban kitaniyu mabuga' da, iban di' da maingat mamichara.\u201d"
                            },
                            {
                                "text": "In tau namung sin biya' ha yan pah\u0101tihun ku, sin in unu-unu na kiyasulat namu' ha lawm sin sulat namu', amu da isab in hinangun namu' bang kami makakawn kaniyu."
                            },
                            {
                                "text": " Na, tantu di' tuud kami makatawakkal umiyan sin in kami magsibu' in dayaw namu' iban sin manga tau amu in nagbantug sin in sila marayaw tuud. Sabab in sila yan, h\u012bnang nila suntuan sin karayawan in addat-tab\u012bat nila. Hangkan mang\u012b' marayaw na in mahinang nila, bang kanila, marayaw sadja in hinang nila. Na, bukun ka in biya' ha yan hinang karupangan?"
                            },
                            {
                                "text": "Ampa in kami ini, di' kami magbantug sin manga hinang unu-unu na, amu di' mapatut hipagbantug namu'. Amu da in hipagbantug namu' in manga hinang kiyabugsu' k\u0101mu' sin Tuhan, biya' na sin manga nahinang namu' duun kaniyu."
                            },
                            {
                                "text": "Na, pagga in kamu kiyalamud sin Tuhan ha hinang amu in piyahinang niya k\u0101mu', na miyawn kami kaniyu nagnas\u012bhat sin Bayta' Marayaw pasal sin Almasi. Hangkan in pagkawn namu' kaniyu bukun nagpalabi sin hinang kiyabugsu' k\u0101mu' sin Tuhan."
                            },
                            {
                                "text": "Iban di' namu' kawaun pa baran namu' in kabantugan nahinang sin tau kaibanan. Di' kami magbantug pasal sin hinang, amu in way kiyabugsu' k\u0101mu' sin Tuhan. Sagawa' amu in hiyuhuwat-huwat namu' bang mayan sum\u016bng in hugut sin pangandul iban parachaya niyu ha Almasi ha supaya kami makapas\u016bng sin hinang namu' duun kaniyu, amu in hinang di' makaliyu sin jangkaan giyanta' sin Tuhan."
                            },
                            {
                                "text": "H\u0101ti bang mahugut na in \u012bman niyu makalanjal na kami magnas\u012bhat sin Bayta' Marayaw pa manga hansipak hula', amu in wala' pa naabut sin pagnas\u012bhat sin Bayta' Marayaw, ha supaya wayruun na isab umiyan sin in kami nangawa' kabantugan pa baran namu' sin hinang bakas nahinang sin kaibanan."
                            },
                            {
                                "text": "Karna' biya' na sin kiyasulat ha lawm Kitab amu agi, \u201cHisiyu-siyu in mabaya' magbantug, subay pasal hinang sin Tuhan in bantugun niya.\u201d "
                            },
                            {
                                "text": "Sabab in tau taymaun sin Tuhan bukun amu in magbantug sin baran niya, sumagawa' amu in makasulut ha atay sin Tuhan. "
                            }
                        ]
                    },
                    {
                        "verses": [
                            {
                                "text": "  Na, pangayuun ku kaniyu, ayaw kamu masumu dumungug sin manga bichara ku, minsan biya' hantang wayruun kap\u016bsan niya. Ayaw tuud kamu masumu dumungug."
                            },
                            {
                                "text": "Landu' tuud in kasi-lasa ku kaniyu biya' da isab sin kasi-lasa sin Tuhan kaniyu. Hangkan, mangabughu' aku bang awn umagaw kaniyu dayn k\u0101ku'. Sabab in kamu yan biya' hantang hambuuk budjang malanu' tuud, amu in kiyajanji' ku hipaasawa ha hambuuk-buuk usug way na dugaing dayn ha Almasi."
                            },
                            {
                                "text": "Na, in kabugaan ku masasat in pamikil niyu sumiha' dayn ha Almasi iban malawa' dayn kaniyu in lasa niyu ha Almasi amu in bunnal tuud guwa' dayn ha lawm sin atay niyu. In kabugaan ku mabiya' kamu kan Hawa sin masa nakauna yadtu, amu in iyakkalan kaagi sin h\u0101s. Iyakkalan siya sin manga puting sin h\u0101s mapanday tuud, ha supaya siya sumiha' dayn ha Tuhan."
                            },
                            {
                                "text": "Hangkan na aku mabuga' sabab in kamu yan k\u016bgan na dumungug bang awn na mawn kaniyu magnas\u012bhat pasal sin Panghu' \u012asa, amu in dugaing dayn sin piyagnas\u012bhat namu' kaniyu. Iban magt\u016by kamu tumayma' sin bayta' nila bang awn tau magnas\u012bhat pasal sin R\u016b sin Tuhan iban pasal sin Bayta' Marayaw, amu in dugaing dayn sin piyagnas\u012bhat namu' kaniyu, amu in kiyahagad niyu nakauna."
                            },
                            {
                                "text": "Bang ha pikil ku maray' di' da isab lumiyu in ingat dayn k\u0101ku' sin manga guru yan, amu in magbantug sin sila in manga wakil sin Almasi umbulsatu."
                            },
                            {
                                "text": "Maray' bunnal na sa, bukun aku mapanday tuud magbichara, sagawa' tantu tuud jukup in ingat ku pasal sin hindu' kasabunnalan. Iban bukun na kamu awam sabab asal namu' kamu piyahah\u0101ti marayaw dayn ha waktu pa waktu sin pasal sin kasabunnalan."
                            },
                            {
                                "text": " In pagnas\u012bhat ku mawn kaniyu sin Bayta' Marayaw naug dayn ha Tuhan, wala' aku nangayu' gadji kaniyu minsan hambuuk s\u012bn. Na, maray' napikil niyu wayruun kap\u016bsan sin hindu' ku sabab wayruun tungud niya. Sagawa', in bunnal niya, hangkan aku atas nagpababa' sin baran ku ha supaya hikarayaw niyu. Na, ha pikil niyu mang\u012b' baha' in nahinang ku?"
                            },
                            {
                                "text": "Wala' niyu ka kiyaingatan sin ha salugay ku duun nanghindu' kaniyu, in naggastu kat\u0101n sin unu-unu kagunahan ku, amuna in manga Almasihin dayn ha dugaing hula'? Bang ta dalilun, in sila biya' hantang kiyalangpasan ku ha supaya aku makapagnas\u012bhat kaniyu ha way tungud."
                            },
                            {
                                "text": "Iban ha salugay ku duun kaniyu iban kulang-kabus aku, wala' tuud aku nagsusa kaniyu nangayu' tabang. In unu-unu kat\u0101n kagunahan ku d\u012bhil k\u0101ku' sin manga taymanghud ku Almasihin amu in miyadtu dayn ha Makidun. Wala' tuud aku nangayu' tabang kaniyu. Dayn sin tagna' sampay pa sus\u016bngun, di' niyu aku hikasusa."
                            },
                            {
                                "text": "In Almasi amu in saksi' sin bunnal tuud in bichara ku ini. Wayruun tau minsan ha katilingkal sin hula' Akaya in makaiyan puting in bichara ku bang aku magbantug sin baran ku sin wala' tuud aku nangayu' gadji kaniyu tungud sin pagnas\u012bhat ku duun kaniyu."
                            },
                            {
                                "text": "Malayngkan, ayaw kamu magpikil sin sawkat na aku di' magpangayu' tabang kaniyu bat di' aku malasa kaniyu. Tuhan da in makaingat bang biya' diin in lasa ku kaniyu."
                            },
                            {
                                "text": "Sagawa', s\u016bngan ku in hinang ku ini, di' magpangayu' gadji kaniyu, sabab di' aku mabaya' kapamungan sin manga tau abbuhan guru yan, sin in hinang nila sali' da iban sin hinang ku."
                            },
                            {
                                "text": " In manga tau yan bukun bunnal kiyawakilan sin Almasi. In sila yan nagputing iban nagpabaw'-baw' sadja, ha supaya sila iyanun manga wakil sin Almasi. Sagawa' in bunnal niya, in sila yan wala' naraak sin Almasi."
                            },
                            {
                                "text": "Na ayaw kamu isab mainu-inu. Sabab minsan in Saytan Puntukan nagpasalupa da hambuuk mal\u0101ikat masahaya."
                            },
                            {
                                "text": "Na, hangkan subay kitaniyu di' mainu-inu bang in manga tau daraakun sin Saytan Puntukan mapanday tuud magpabaw'-baw' sin in sila daraakun sin Tuhan himihinang tuud sin mabuntul. Sagawa' ha kahinapusan hir\u016bl da kanila in tungbas sin hinang nila."
                            },
                            {
                                "text": "  Na, kabalikan ku in bichara ku. Ayaw kamu magpikil sin in aku hambuuk tau dupang sawkat na aku nagbantug sin baran ku. Malayngkan, bang ha pikil niyu bat hambuuk karupangan in pagbantug ku sin baran ku, na pangayuun ku kaniyu, dungug na mayan kamu sin pagbantug ku minsan dakuman maniyu'-tiyu'."
                            },
                            {
                                "text": "In bunnal niya in pagbantug ku ini bukun kabayaan sin Panghu' \u012asa hipahinang k\u0101ku'. Biya' aku hambuuk dupang timawakkal nagbantug sin baran ku."
                            },
                            {
                                "text": "Sagawa', pagga isab mataud in magbantug sin baran nila pasal sin manga pakaradjaan dunya, na, in aku ini h\u0101t sumingud sin pagbantug nila."
                            },
                            {
                                "text": "Ampa in kamu yan, na, malawm tuud in pamikil niyu sabab minsan in bichara sin manga dupang, k\u016bgan na kamu dumungug."
                            },
                            {
                                "text": "Magpas\u0101d sadja kamu minsan kamu pagbaya'-bayaan nila, atawa kugutun nila, atawa akkalan nila atawa baba'-babaun nila, atawa pagsampak-sampakun nila."
                            },
                            {
                                "text": "Na, ampa in aku ini masipug tuud mamayta' kaniyu sin bugaan kami pasal di' namu' mahinang kaniyu in manga nahinang nila yan kaniyu.  Malayngkan, bang awn duun kanila hisiyu-siyu na in matawakkal magbantug sin baran niya, na, damikkiyan in aku matawakkal da isab magbantug sin baran ku, minsan biya' hantang karupangan in hinang biya' ha ini."
                            },
                            {
                                "text": "Nagbantug in manga tau yan sin in sila bangsa Hibrani, iban panubu' sin Israil iban sin Ibrahim. Na, minsan isab in aku ini bangsa da Hibrani iban panubu' da isab sin Israil iban sin Ibrahim."
                            },
                            {
                                "text": "Kaingatan ku biya' aku hambuuk tau k\u0101ngug magbichara sin biya' ha ini, sagawa' di' ku kahawiran in simud ku mamung kaniyu sin biya' ha ini. Karna' namung kunu' in manga tau yan sin in sila daraakun sin Almasi. Na, bang sila daraakun sin Almasi, na luba' na in aku daraakun da isab sin Almasi, sabab labi pa dayn kanila in paghulas-sangsa' ku ha Almasi. Nakamataud na aku naj\u012bl dayn kanila. Nakamataud aku nalubak sin lalagut kura' iban nakamataud aku nakalabay kabinsanaan agun-agun na makamatay k\u0101ku', sabab-karna' sin paghulas-sangsa' ku ha Almasi."
                            },
                            {
                                "text": "Nakalima na aku nalubak sin manga pagkahi ku Yahudi sin lalagut kura', ampa nakakatluan tagsiyam in panglubak nila ha makaminsan."
                            },
                            {
                                "text": "Nakat\u016b na aku nalubak sin manga kahuy kaagi sin manga tau dayn ha hula' R\u016bm iban nakaminsan piyagtilu' nila aku sin manga batu. Nakat\u016b na aku nalunud ha lawd iban nakaminsan hangka-d\u016bm hangka-adlaw aku hima'gum ha lawm dagat."
                            },
                            {
                                "text": "Iban mataud kapiligruhan in kiyalabayan ku ha pagtulak-tulak ku. Nakalabay aku parasahan sin pagkugdanan dunuk iban sin pagkalangpasan. S\u012bsipihan aku mulahun sin manga pagkahi ku Yahudi iban sin manga tau bukun Yahudi amu in marugal k\u0101ku'. Pakain-pakain aku ha d\u0101ira na mayan, atawa ha hula' paslangan, atawa ha lawd, maanib sadja in labayan ku. Kiyalabayan ku in parasahan pagtipuhun sin manga tau, amu in nagpabaw'-baw' in sila manga Almasihin da isab biya' k\u0101ku'."
                            },
                            {
                                "text": "Iban nakalabay tuud aku nagbuluk-binasa. Masuhul way na pagt\u016bg ku iban magsandal na aku sin uhaw-hapdi' ku. Kamawmuhan kulang in kakaun ku iban tamungun ku. Kamawmuhan aku paghaggutun."
                            },
                            {
                                "text": "L\u0101gi', bukun sadja isab kasigpitan tudju pa anggawta'-baran in kiyalabayan ku, sabab sampay in lawm pamikil ku, b\u012bnasa da pasal sin manga hal-hiwal sin jamaa Almasihin kat\u0101n."
                            },
                            {
                                "text": "Bang awn kaingatan ku duun kaniyu bukun makusug in \u012bman niya, masusa tuud in pamikil ku. Iban magdukka tuud aku bang awn duun kaniyu nar\u0101 naghinang mang\u012b'."
                            },
                            {
                                "text": " Na, di' aku mabaya' magbantug sin baran ku, sagawa' bang aku malugus magbantug sin baran ku, wayruun dugaing hipagbantug ku dayn sin kasigpitan kiyalabayan ku, amu in magpakita' sin wayruun kusug-kawasa ku bang baran-baran ku sadja."
                            },
                            {
                                "text": "In Tuhan, amu in Ama' sin Panghu' \u012asa, iban amu in Tuhan subay sanglitun kasaumulan, siya in nakaingat sin bunnal kat\u0101n in bichara ku."
                            },
                            {
                                "text": "Ha sa'bu ku duun ha d\u0101ira Damaskus in kat\u0101n lawang guwaan sin \u0101d batu sin d\u0101ira piyajagahan ha sundalu kaagi sin gubnul ha babaan sin pamarinta hi Sultan Aritas ha supaya aku masaggaw."
                            },
                            {
                                "text": "Sagawa' wala' nila da aku nasaggaw sabab biyutang aku sin manga iban ku ha lawm ambung dakula', ampa nila aku tiyuntun dayn ha tandawan sin \u0101d batu pa guwa' sin d\u0101ira. Na, nakapaguy aku. "
                            }
                        ]
                    },
                    {
                        "verses": [
                            {
                                "text": "  Na, pagga aku nalugus niyu magbantug sin baran ku, na bihaun minsan way p\u016bs, hipagbantug ku kaniyu in pasal sin manga piyanyata' iban ingat piyalahil sin Panghu' \u012asa k\u0101ku'."
                            },
                            {
                                "text": "Awn hambuuk tau Almasihin kaingatan ku amu in naangkat pa taas surga', awn na hangpu' tag'upat tahun nakalabay. (Sagawa' di' ku matantu bang anggawta'-baran niya tuud in naangkat pa surga', atawa in manga k\u012bta' niya piyanyata' sadja sin Tuhan kaniya. Amura Tuhan in makaingat ha yan.)"
                            },
                            {
                                "text": "Na kabalikan ku in bichara ku. Kaingatan ku sin in tau yan naangkat pa surga', (sagawa' biya' na sin agi ku, di' ku isab matantu tuud kaniyu bang anggawta'-baran niya tuud in naangkat pa taas surga', atawa in manga k\u012bta' niya, piyanyata' sadja sin Tuhan kaniya. Amura Tuhan in makaingat ha yan.)"
                            },
                            {
                                "text": "Didtu mayan siya ha surga', nakarungug siya manga pakaradjaan, amu in di' masabbut masibahat sin manga m\u0101nusiya', sabab langgal sara' bang bicharahun."
                            },
                            {
                                "text": "Na, ha pikil ku patut da isab bantugun ku in tau biya' ha yan, sagawa' di' aku magbantug sin baran ku. Amura in hipagbantug ku in manga unu-unu amu in magpakita' kaniyu sin wayruun kusug-kawasa ku bang baran-baran ku sadja."
                            },
                            {
                                "text": "Bukun aku hambuuk tau dupang bang aku mabaya' magbantug sin baran ku, sabab in kat\u0101n hipagbantug ku bunnal. Sagawa' di' na aku magbantug sin baran ku, sabab di' aku mabaya' makalandu' in sanglit sin manga tau ha pasal ku. In kabayaan ku sanglitun nila aku pasal sin manga hinang ku k\u012bta' nila iban sin manga hindu' diyungug nila dayn k\u0101ku'."
                            },
                            {
                                "text": " Na, ha supaya in aku di' kumaruk in taas sin pag'atay ku umabbu pasal sin manga unu-unu makahaylan piyanyata' sin Tuhan k\u0101ku' didtu ha surga', hangkan piyaratungan aku sakit, amu in biya' hantang daraakun sin Saytan Puntukan magbinasa k\u0101ku' ha supaya aku di' umabbu."
                            },
                            {
                                "text": "Nakat\u016b aku nangayu'-ngayu' pa Panghu' bang mayan \u012bgan niya dayn k\u0101ku' in sakit ini."
                            },
                            {
                                "text": "Sagawa' amu ini in sambag niya k\u0101ku'. Laung niya, \u201cIn tabang ku kaymu makajukupan na sin kat\u0101n kalabayan mu kasigpitan unu-unu na. Sabab duun na kakitaan mu in kusug ku bang wayruun na kaya mu tumabang sin baran mu.\u201d Hangkan makuyag tuud aku magbantug sin in aku wayruun kaya tumabang sin baran ku. Sabab duun ha kalamma ku kananaman ku in kusug sin Almasi."
                            },
                            {
                                "text": "Hangkan, dayn ha sabab-karna' sin Almasi di' aku magparuli minsan unu in lamma kumugdan pa anggawta'-baran ku. Di' aku magparuli bang aku sipug-sipugun sin manga tau, sin manga kasigpitan kalabayan ku, sin paminjala' k\u0101ku' sin manga tau iban sin unu-unu kasusahan dumatung k\u0101ku'. Sabab bang way na kaya ku tumabang sin baran ku duun ku kananaman in kusug hirihil niya k\u0101ku'."
                            },
                            {
                                "text": "  Kaingatan ku biya' aku hambuuk tau dupang magbantug sin baran ku, sagawa' nalugus niyu aku himinang sin biya' ha yan. In katut\u016bpan niya dapitan niyu aku bang aku bicharahun pa mang\u012b' sin manga sumagga' k\u0101ku'. Tantu, minsan aku isab hambuuk tau wayruun kap\u016bsan, di' sa yan lumabi dayn k\u0101ku' in manga tau yan, amu in piyag'iyan niyu manga wakil umbulsatu sin Almasi."
                            },
                            {
                                "text": "In duun pa aku kaniyu, k\u012bta' niyu na in kat\u0101n hinang ku, amu in tanda' sin in aku bunnal tuud wakil sin Almasi. Siyandalan ku in unu-unu kat\u0101n kasigpitan kimugdan pa baran ku bang mayan mapakita' ku kaniyu in manga paltandaan makaajayb, manga mu'jijat iban sin manga hinang amu in magpakita' sin kusug sin Tuhan."
                            },
                            {
                                "text": "Unu in dusa nahinang ku kaniyu? K\u012bta' niyu na sin in unu-unu kat\u0101n nahinang ku ha kaibanan Almasihin, nahinang ku da isab duun kaniyu. Amu sadja in piyagbiddaan niyu, in kamu yan wala' ku siyusa piyangayuan s\u012bn hipagbalanja' ku. Na, bang biya' amu yan in nahinang ku kas\u0101an kaniyu, na, pangayuun ku, maapa niyu dakuman aku."
                            },
                            {
                                "text": " Na, bihaun saddiya na isab aku mamisita magbalik mawn kaniyu. Hikat\u016b na mari in pagpamisita ku mawn kaniyu. In maksud ku mawn kaniyu bukun mangayu' tabang. Bukun s\u012bn in piyuhung ku kaniyu sagawa' lasa niyu, sabab in kamu yan biya' na manga anak ku. Pagga kamu biya' na manga anak ku, na bukun katut\u016bpan k\u0101ku' mangayu' balanja' dayn kaniyu, sabab biya' na sin agi sin magpamung, maas in wajib magbuhi' ha anak."
                            },
                            {
                                "text": "Hipag'ihilas ku tuud hirihil kaniyu in unu-unu awn k\u0101ku' iban sampay na sin baran ku bang mayan kamu katabangan ku. Sagawa' mayta' baha' magkuk\u016b' in lasa niyu k\u0101ku'? Malayngkan, magsus\u016bng in lasa ku kaniyu."
                            },
                            {
                                "text": " Ha pikil ku di' kamu makapaylu bang aku imiyan wala' ta kamu piyabu'gatan nagbalanja' k\u0101ku' sin waktu aku duun kaniyu. Sagawa' awn imiyan duun kaniyu, amu agi, in aku kunu' panipu, iban iyakkalan ta kamu kunu' kaagi sin manga puting ku ha supaya kamu kakullian ku."
                            },
                            {
                                "text": "Biya' diin baha' in kakulli' ku kaniyu? Mayta' kiyullian kamu sin manga tau naraak ku mawn kaniyu?"
                            },
                            {
                                "text": "In hi Titus iban sin hambuuk taymanghud taniyu Almasihin nag'iban kaniya nasabi ku pakawnun mamisita mawn kaniyu. Na, asubuhun ta kamu, kiyawaan ka kamu s\u012bn hi Titus? Tantu di' kamu makaiyan biya' ha yan, sabab kiyaiingatan niyu sin hi Titus iban aku sibu' da in maksud iban wayruun da piyagbiddaan sin hinang namu'."
                            },
                            {
                                "text": " Maray' napikil niyu na isab hangkan kami nagbichara biya' ha ini, bat manghuwas-huwas na isab kami sin manga kas\u0101an biyutang niyu k\u0101mu'. Na, nas\u0101' tuud kamu bang biya' ha yan in p\u012bkil niyu. Sabab unu-unu in bichara namu' kaniyu kat\u0101n, bilang tau agad ha Almasi ha pangatud sin Tuhan. Wayruun maksud namu' dugaing dayn sin tumabang magpahugut sin \u012bman sin manga kamu bagay namu' kalasahan namu'."
                            },
                            {
                                "text": "Bang ku pikilun na in pagpamisita ku mawn kaniyu hanggawun na aku, sabab in kabugaan ku pagdatung ku mawn kaniyu kakitaan ku in manga addat-tab\u012bat niyu amu in di' makasulut k\u0101ku'. Damikkiyan, in kamu isab di' kasulutan k\u0101ku' bang ta kamu masagda sin manga addat-tab\u012bat niyu yan. In kabugaan ku awn manga tau duun kaniyu nagkakalu-kalu, atawa awn tau maabughu' ha pagkahi niya, atawa awn tau di' katiyu'-tiyuan dugalan magt\u016by, atawa awn tau magpikil sadja sin hikarayaw pa baran niya, atawa awn tau magpitna iban manglimut sadja ha pagkahi niya, atawa awn tau mag'abbu sadja iban dum\u0101 maghiluhala'."
                            },
                            {
                                "text": "L\u0101gi', in kabugaan ku pagbalik ku mawn kaniyu iban makapagbalharap kitaniyu, dihilan aku sin Tuhan kasipugan pasal sin hinang niyu mang\u012b'. Magkarukkaan tuud aku sin in manga tau amu in naghihinang mang\u012b' sin nakauna wala' da napinda. Masi-masi da sila naghihinang maasihat iban nagdur\u016bl sin hawa-napsu nila. "
                            }
                        ]
                    },
                    {
                        "verses": [
                            {
                                "text": "  Na, hikat\u016b na ini in pagpamisita ku mawn kaniyu, l\u0101gi' biya' sin kiyaiingatan niyu, bang awn t\u016b atawa duwa tau sumaksi' sin kasabunnalan makajari na butangan hukuman in nakarusa."
                            },
                            {
                                "text": "Bang sayuhun, in kapanaw ku mawn kaniyu amu in hikaruwa pagpamisita ku, asal ku na biyabandaan in sasuku' sin nakarusa tagna' iban na sin kamu kat\u0101n. Sagawa', bihaun ha salugay di' pa aku dumatung mawn kaniyu, balikan ku na isab in pagbanda' ku kaniyu pasal sin manga dusa niyu. Sabab, bang aku makakawn na kaniyu, in sasuku' sin nakarusa tantu butangan ku na hukuman."
                            },
                            {
                                "text": "Na, amu yan in hinangun ku pagga kamu mabaya' kumita' tanda' dayn k\u0101ku', amu in magpakita' sin in bichara ku kaniyu, amuna in Parman sin Almasi piyanaug niya dayn k\u0101ku'. Ampa in Almasi jukup in kawasa niya sabab in kat\u0101n piyahinang niya duun kaniyu unu-unu na, makawasa sadja."
                            },
                            {
                                "text": "Bunnal na sa bang aturun sin tau biya' hantang wayruun gaus sin Almasi, sabab miyatay siya liyansang pa usuk kaagi sin manga tau. Sagawa' minsan bih\u0101dtu buhi' da siya bihaun kaagi sin kusug sin kawasa sin Tuhan. Na, damikkiyan in manga kami amu in himambuuk pa Almasi biya' da isab kaniya, bang aturun biya' hantang way kawasa. Sagawa' bang kami makakawn na kaniyu, duun niyu na kananaman in kawasa namu' amu in d\u012bhil k\u0101mu' sin Tuhan sabab sin paghambuuk namu' iban sin Almasi."
                            },
                            {
                                "text": " Lilinga iban asubuha niyu in baran niyu bang in \u012bman niyu ha Almasi d\u0101 tuud dayn ha lawm atay niyu. Tantu, bang kamu bunnal Almasihin, kaingatan niyu da bang in Almasi yan ha lawm atay niyu. Luwal dakuman bang in \u012bman niyu kaniya bat ha simud sadja."
                            },
                            {
                                "text": "Nahuwat-huwat aku bang niyu kannalun marayaw kaingatan niyu na sin in kami bunnal tuud manga tau suku' sin Almasi."
                            },
                            {
                                "text": "Pangayuun namu' duwaa pa Tuhan bang mayan kamu di' makahinang kas\u0101an, bukun ha supaya maiyan jimatu in hinang namu', sagawa' ha supaya muntul na in manga hinang niyu, minsan in kami biya' hantang wala' nakaamu."
                            },
                            {
                                "text": "Sabab di' kami makahinang sin unu-unu sumagga' sin kasabunnalan. G\u0101m mayan subay namu' tuud yan bawgbugan."
                            },
                            {
                                "text": "Makuyag kami minsan kami maiyan way kawasa, bang mayan kumusug na in \u012bman niyu ha Almasi. Pangayu'-ngayuun namu' duwaa pa Tuhan bang mayan dumayaw na tuud in kawl-piil niyu."
                            },
                            {
                                "text": "Hangkan na asal ta na kamu par\u0101han sulat b\u0101b\u0101 wala' pa aku duun kaniyu, ha supaya kaawalan niyu na parayawun in addat niyu. H\u0101ti pagdatung ku mawn, di' na aku malugus magpaguwa' sin kawasa ku magbungis kaniyu, sabab in kawasa d\u012bhil k\u0101ku' sin Panghu', amu in kawasa magpahugut sin \u012bman niyu bukun magpahuka'."
                            },
                            {
                                "text": "  Na, mahuli dayn duun manga taymanghud ku mamaid na kami kaniyu. Pagtuyu' tuud kamu ha supaya masampurna' in kawl-piil niyu. Dunguga niyu in manga hindu' ku. Pagsulut-sulut kamu pakaniya-pakaniya bat awn kasannyangan niyu. Na, bang niyu yan mahinang, in Tuhan, amu in puunan sin kasi-lasa iban kasannyangan, dumuun kaniyu."
                            },
                            {
                                "text": " Bang kamu magb\u0101k na iban sin manga pagkahi niyu Almasihin, pagsiyum kamu amu in tanda' sin pagkasi-lasa niyu."
                            },
                            {
                                "text": " Na, in manga pagkahi niyu kat\u0101n suku' sin Tuhan d\u012b ha ini, yari isab magpasampay sin salam-duwaa nila kaniyu."
                            },
                            {
                                "text": " Mura-murahan bang mayan di' mabugtu' in tulung-tabang kaniyu sin Panghu' \u012asa Almasi, in kasi-lasa kaniyu sin Tuhan iban sin paghambuuk niyu, sabab-karna' yan in R\u016b sin Tuhan, ha lawm atay niyu.  Wassalam.  "
                            }
                        ]
                    }
                ]
            },
            {
                "names": [
                    "Galatians"
                ],
                "usfm_id": "GAL",
                "abbreviation": "Gal",
                "chapters": [
                    {
                        "verses": [
                            {
                                "text": "  Sulat ini naug dayn k\u0101ku', hi Paul, hipasampay mawn pa manga jamaa Almasihin ha hula' Galatiya.  In aku ini kiyawakilan magnas\u012bhat, sagawa' bukun m\u0101nusiya' in nagdaak k\u0101ku' iban bukun da isab piyanaug dayn ha m\u0101nusiya' in daakan ini. Sagawa' in ini daakan k\u0101ku' sin Panghu' natu', \u012asa Almasi, iban sin Tuhan, Ama' natu', amu in nagbuhi' nagbalik ha Almasi dayn ha kamatay.  In manga taymanghud taniyu kat\u0101n d\u012b ha ini, yari isab magpasampay sin salam-duwaa nila pa manga kamu jamaa Almasihin duun ha Galatiya."
                            },
                            {
                                "text": "  Sulat ini naug dayn k\u0101ku', hi Paul, hipasampay mawn pa manga jamaa Almasihin ha hula' Galatiya.  In aku ini kiyawakilan magnas\u012bhat, sagawa' bukun m\u0101nusiya' in nagdaak k\u0101ku' iban bukun da isab piyanaug dayn ha m\u0101nusiya' in daakan ini. Sagawa' in ini daakan k\u0101ku' sin Panghu' natu', \u012asa Almasi, iban sin Tuhan, Ama' natu', amu in nagbuhi' nagbalik ha Almasi dayn ha kamatay.  In manga taymanghud taniyu kat\u0101n d\u012b ha ini, yari isab magpasampay sin salam-duwaa nila pa manga kamu jamaa Almasihin duun ha Galatiya."
                            },
                            {
                                "text": " Mura-murahan bang mayan kamu sin Tuhan, Ama' natu', iban sin Panghu' natu', \u012asa Almasi, dihilan tulung-tabang iban kasannyangan sin lawm atay niyu."
                            },
                            {
                                "text": "L\u012blla' sin Almasi in dugu'-nyawa niya, ha supaya kitaniyu mapuas dayn ha manga dusa taniyu, iban ha supaya kitaniyu di' makaagad sin manga hinang mang\u012b' sin manga tau d\u012b ha dunya bihaun. H\u012bnang yan sin Almasi, sabab amu yan in kabayaan sin Tuhan, Ama' natu'."
                            },
                            {
                                "text": "Pudjihun taniyu in Tuhan kasaumulan. Amin."
                            },
                            {
                                "text": "  Nainu-inu tuud aku kaniyu bang mayta' kamu magt\u016by manaykud dayn ha Tuhan amu in nagp\u012b' kaniyu suku' niya, sabab sin luuy iban lasa sin Almasi kaniyu. Bihaun nagpipikil na kamu magad ha hindu' dugaing, amu in pag'iyanun da isab sin manga tau, Bayta' Marayaw pasal sin Almasi."
                            },
                            {
                                "text": "In kasabunnalan niya wayruun na dugaing Bayta' Marayaw pasal sin Almasi dayn sin kiyapamahalayak ku kaniyu. Sagawa' kiyabichara ku in biya' ha yan, sabab awn manga tau nanglingug sin pikilan niyu iban mabaya' maminda sin hindu' sin Bayta' Marayaw pasal sin Almasi."
                            },
                            {
                                "text": "Sagawa' bang awn tau atawa minsan kami atawa mal\u0101ikat dayn ha surga' in magpamahalayak kaniyu sin Bayta' Marayaw dugaing dayn sin bakas kiyapamahalayak namu' kaniyu, tantu in siya yan makapanarka'."
                            },
                            {
                                "text": "In ini bakas ku na kiyapamung kaniyu tagna', sagawa' hipamung ku kaniyu bihaun magbalik. Hisiyu-siyu in magpamahalayak sin Bayta' Marayaw dugaing dayn sin diyungug niyu piyamahalayak namu' kaniyu, tantu in tau yan makapanarka'."
                            },
                            {
                                "text": " Maray' in pangannal niyu hangkan aku nagbichara biya' ha yan, bat iyapas ku in sanglitun aku sin manga tau. Bukun tuud. Sabab in iyangut ku in sanglitun aku sin Tuhan. Atawa in pangannal niyu in iyapas ku bat kaamuhan in manga tau k\u0101ku'. Bukun tuud. Sabab bang amu yan in iyapas ku sampay pa bihaun, di' na aku magkahagad sin daakan k\u0101ku' sin Almasi."
                            },
                            {
                                "text": "  Manga taymanghud ku, kabayaan ku hipatumtum kaniyu sin in hindu' pasal sin Bayta' Marayaw piyamahalayak ku kaniyu, bukun bunga pikilan sin m\u0101nusiya'."
                            },
                            {
                                "text": "In hindu' yan wala' ku nakawa' dayn ha m\u0101nusiya', iban wala' yan kiyahindu' k\u0101ku' sin m\u0101nusiya'. Sagawa' in hindu' yan piyatulun k\u0101ku' hi \u012asa Almasi."
                            },
                            {
                                "text": " Tantu bakas niyu na diyungug in manga hinang ku tagna' ha waktu miyamagad pa aku ha hindu' sin agama sin manga pagkahi ku Yahudi. Di' na hikasipat in pagbinasa ku ha manga jamaa Almasihin suku' sin Tuhan. Piyuspus ku tuud in pagbinasa ku kanila ha supaya wayruun na makapin Almasihin."
                            },
                            {
                                "text": "Bang ha pagbawgbug da sin agama namu' Yahudi, wayruun pagkahi ku Yahudi, hangka umul-umul ku, in makabiya' sin pagbawgbug ku. Damikkiyan landu' da isab in pagbawgbug ku sin manga addat-b\u012batan sin manga kaapu'-apuan namu'."
                            },
                            {
                                "text": "Sagawa' minsan aku biya' ha yan, dayn ha sabab sin lasa sin Tuhan k\u0101ku', ha waktu wala' pa aku piyag'anak, asal niya aku pin\u012b' mahinang hambuuk daraakun niya."
                            },
                            {
                                "text": "L\u0101gi', dimatung mayan in waktu giyanta' sin Tuhan hipanyata' niya k\u0101ku' in Anak niya, ha supaya ku hikapamahalayak in Bayta' Marayaw pasal niya pa manga tau bukun bangsa Yahudi, wala' aku miyadtu kansiyu-siyu nangaru atawa nagpahindu' sin pasal ini."
                            },
                            {
                                "text": "Damikkiyan, wala' aku miyadtu pa Awrusalam nangaru atawa nagpahindu' ha manga tau amu in nakauna kiyawakilan sin Almasi dayn k\u0101ku'. G\u0101m mayan miyadtu aku magt\u016by pa hula' Arab. Pag'ubus, ampa aku nagbalik pa Damaskus."
                            },
                            {
                                "text": " Subay na awn t\u016b tahun limabay ampa aku miyadtu pa Awrusalam namisita kan Pitrus iban duwangka-pitu aku himanti' kaniya."
                            },
                            {
                                "text": "Sagawa' wala' ku k\u012bta' in kaibanan manga wakil sin Almasi, luwal da hi Ya'kub amu in taymanghud sin Panghu' natu'."
                            },
                            {
                                "text": "In manga kiyabayta' ku ini kaniyu tantu bunnal tuud. Tuhan in saksi' taniyu sin bukun tuud puting in manga bichara ku yan."
                            },
                            {
                                "text": "Pag'ubus yadtu ampa aku miyadtu pa manga kahula'-hulaan ha Siriya iban Silisiya."
                            },
                            {
                                "text": "Ha waktu yadtu di' pa aku kaingatan tuud sin manga jamaa Almasihin ha hula' Yahudiya."
                            },
                            {
                                "text": "Amura in kaingatan nila pasal ku in suysuy kanila sin manga tau. Laung sin manga tau in aku amuna in tau bakas naminsana' tuud ha manga Almasihin, ha supaya sila di' na magparachaya iban mangandul ha Almasi. Sagawa' bihaun, laung nila, aku na in nagpamahalayak sin pasal sin Almasi."
                            },
                            {
                                "text": "Na, piyudji nila in Tuhan ha pasal ku. "
                            }
                        ]
                    },
                    {
                        "verses": [
                            {
                                "text": "  Manjari, pagpuas sin hangpu' tag'upat tahun nagbalik aku pa Awrusalam iban hi Barnabas. Piyaagad ku da isab hi Titus k\u0101ku'."
                            },
                            {
                                "text": "Miyadtu aku sabab piyaingat aku sin Tuhan sin subay aku madtu. Pagdatung namu' madtu nag'isun kami iban sin manga nakura' sin manga Almasihin. Kami-kami sadja in nag'isun. Piyah\u0101ti ku kanila in pasal sin Bayta' Marayaw piyamahalayak ku pa manga tau bukun bangsa Yahudi. Hangkan ku sila piyah\u0101ti ha supaya sila di' makaiyan sin wayruun kap\u016bsan sin manga nahinang ku nakauna atawa sin manga h\u012bhinang ku bihaun."
                            },
                            {
                                "text": "Sagawa' kiyasulutan sila sin hinang ku, sabab minsan in iban ku hi Titus, minsan siya hambuuk tau Girik, wala' nila liyugus hipaislam, amu in daakan sin sara' agama piyanaug dayn kan Musa."
                            },
                            {
                                "text": "Malayngkan, awn manga kaibanan tau limamud sin pagmiting namu', amu in nagpabaw'-baw' sin in sila manga taymanghud namu' Almasihin. (In kabayaan nila subay hipaislam hi Titus.) In sila ini nangispay bang in kami masi da miyamagad sin sara' piyanaug kan Musa atawa way na. Sabab in kabayaan nila masi na mayan kami biya' sin banyaga' miyamagad sin sara' agama, minsan da bukun na kiyawajib k\u0101tu'niyu in magad sin sara' agama yan, sabab piyuas na kitaniyu hi \u012asa Almasi dayn ha yan."
                            },
                            {
                                "text": "Sagawa' wala' namu' tuud iyaagad in kabayaan nila, sabab di' kami mabaya' sin in hindu' namu' bunnal pasal sin Bayta' Marayaw, amu piyamahalayak namu' kaniyu, kalamuran sin hindu' bukun bunnal."
                            },
                            {
                                "text": " In manga tau amu in \u012btung nakura' sin manga Almasihin didtu, wayruun siyalla' nila ha hindu' ku, iban wayruun unu-unu kiyadugang nila. Minsan sila \u012btung tau mataas di' da aku masusa. Asal da ha pangatud sin Tuhan sibu'-sibu' da in tau kat\u0101n."
                            },
                            {
                                "text": "Put mayan kiyah\u0101tihan nila sin in aku kiyatukbalan sin Tuhan sin hinang magpamahalayak sin Bayta' Marayaw pa manga tau bukun bangsa Yahudi, biya' da isab kan Pitrus kiyatukbalan sin hinang magpamahalayak sin Bayta' Marayaw pa manga Yahudi."
                            },
                            {
                                "text": "Sabab dayn ha kahandak sin Tuhan, in aku h\u012bnang niya hambuuk wakil magpamahalayak sin Bayta' Marayaw pa manga tau bukun bangsa Yahudi, biya' da isab kan Pitrus h\u012bnang niya wakil magpamahalayak pa manga Yahudi."
                            },
                            {
                                "text": "Na, pagga kiyah\u0101tihan na hinda Ya'kub, Pitrus, iban Yahiya, amu in manga \u012btung nakura' sin manga Almasihin, sin in aku hambuuk da isab kiyawakilan sin Tuhan, siyalam nila aku iban hi Barnabas, amu in tanda' sin in kami magt\u0101iban iban sila, sabab sibu' in hinang kiyasuku' k\u0101mu' sin Tuhan. Piyagsulutan namu' sin kami in magpamahalayak sin Bayta' Marayaw pa manga tau bukun bangsa Yahudi, h\u0101ti in sila amu in magpamahalayak pa manga Yahudi."
                            },
                            {
                                "text": "Amura in piyangayu' nila k\u0101mu' in tumabang kami ha manga Yahudi miskin agad ha Almasi. Na, amura tuud isab yan in tiyutuyuan ku h\u012bhinang."
                            },
                            {
                                "text": "  Manjari, pagpuas yadtu, miyawn hi Pitrus pa d\u0101ira Antiyuk. Sakali hambuuk adlaw piyag'amahan ku siya ha katauran tau, sabab wala' kimugdan in hinang niya."
                            },
                            {
                                "text": "Hangkan wala' kimugdan in hinang niya, sabab biya' ha ini in h\u012bnang niya. Ha wala' pa nakakawn pa d\u0101ira Antiyuk in manga tau Yahudi naraak hi Ya'kub, in hi Pitrus nagsas\u0101w nagkaun iban sin manga taymanghud Almasihin bukun Yahudi. Sagawa' pagdatung sin manga tau Yahudi, magt\u016by hi Pitrus min\u012bg dayn ha pagkaunan iban wala' na siya sim\u0101w nagkaun ha manga tau bukun Yahudi, sabab mabuga' siya sin awn sallaun kaniya sin manga Almasihin Yahudi, amu in namawgbug sin sara' sin pag'islam."
                            },
                            {
                                "text": "Minsan in manga kaibanan Yahudi Almasihin miyagad da isab kan Pitrus miyuga'. L\u0101gi', sampay in hi Barnabas nalamin sin buga' nila."
                            },
                            {
                                "text": " Pagga k\u012bta' ku wala' na nagkugdan in hinang nila iban sin kasabunnalan h\u012bndu' sin Bayta' Marayaw pasal sin Almasi, piyamungan ku hi Pitrus ha alupan nila kat\u0101n. Laung ku, \u201cIn ikaw yan hambuuk tuud Yahudi, sagawa' wala' mu na iyaagad in manga addat taniyu Yahudi. Amu na in iyaagad mu in addat sin manga tau bukun Yahudi. Na, pagga wala' mu na iyaagad in manga addat sin manga Yahudi, mayta' mu lugusun in manga tau bukun bangsa Yahudi magad sin addat sin manga Yahudi?\u201d"
                            },
                            {
                                "text": " Bunnal na sa in kitaniyu ini manga Yahudi, sabab in ina'-ama' natu' Yahudi. Dugaing kitaniyu dayn ha manga tau bukun Yahudi, amu in di' mag'agad sin sara' agama."
                            },
                            {
                                "text": "Malayngkan kiyaiingatan natu' sin in hambuuk tau ampunun iban itungun sin Tuhan mabuntul biya' sin wala' nakarusa bang siya mangandul kan \u012asa Almasi, bukun pasal iyaagad niya in daakan sin sara' agama. In kitaniyu, minsan Yahudi, magparachaya kan \u012asa Almasi, ha supaya kitaniyu ampunun iban itungun sin Tuhan mabuntul, biya' sin wala' nakarusa, pasal sin pangandul natu' ha Almasi, bukun pasal sin pag'agad natu' sin daakan sin sara' agama. Karna' wayruun tau ampunun iban itungun mabuntul, biya' sin wala' nakarusa pasal sin pag'agad nila sin sara' agama."
                            },
                            {
                                "text": " Na, bang sawpama dayn ha tuyu' natu' magad ha Almasi, ha supaya kitaniyu ampunun iban itungun sin Tuhan mabuntul, biya' sin wala' nakarusa, ampa in guwa' niya baldusa da kitaniyu biya' da sin manga tau bukun Yahudi, na maray' mapikil niyu, kabayaan sin Almasi in magdusa kitaniyu. Na, tantu bukun tuud yan bunnal."
                            },
                            {
                                "text": "Sabab bang ku agarun iban hihindu' magbalik in daakan sin sara' agama bakas ku na biyutawanan, in yan mahinang ku na dusa."
                            },
                            {
                                "text": "Karna' bihaun dayn ha sabab sin sara' agama, kiyaiingatan ku na sin in aku biya' sapantun hambuuk mayat di' makasulut ha Tuhan. Hangkan biyutawanan ku na in pag'agad ku sin daakan sin sara' agama, ha supaya (bang aku mangandul kan \u012asa,) in aku dihilan kabuhi' sabunnal iban kusug huminang sin kabayaan sin Tuhan."
                            },
                            {
                                "text": "In aku biya' da sin miyagad na miyatay ha Almasi ha kalansang kaniya pa usuk. Biya' da sin aku in miyatay. Hangkan bihaun bukun na aku in magbaya' ha baran ku, sagawa' Almasi na in magbaya' k\u0101ku', amu in naghuhula' d\u012b ha lawm sin atay ku. Ha salugay ku buhi', hambuukun ku na tuud in pangandul ku ha Almasi, Anak Tuhan, amu in malasa k\u0101ku', sabab atas niya l\u012blla' in dugu'-nyawa niya sabab-karna' ku."
                            },
                            {
                                "text": "Tantu di' ku tuud hisulak in tulung-tabang sin Tuhan k\u0101tu' m\u0101nusiya'. Sabab bang in hambuuk tau ampunun iban itungun sin Tuhan mabuntul, biya' sin wala' nakarusa, pasal sin pag'agad niya sin daakan sin sara' agama, na in h\u0101ti niya wayruun da kap\u016bsan sin kamatay sin Almasi. "
                            }
                        ]
                    },
                    {
                        "verses": [
                            {
                                "text": "  In kamu manga tau Galatiya, dupang tuud kamu. Biya' kamu yan sin kiyahikmatan nar\u0101 simiha' dayn ha hindu' kasabunnalan. Bukun ka mahantap in hindu' ku kaniyu sin in Almasi miyatay liyansang pa usuk ha supaya kamu mapuas dayn ha manga dusa niyu?"
                            },
                            {
                                "text": "Na, hambuuk sadja in hipangasubu ku kaniyu. Piyatulunan ka kamu sin Tuhan sin R\u016b niya, sabab iyaagad niyu in daakan sin sara' agama, atawa sabab sin pagdungug iban pagparachaya niyu sin Bayta' Marayaw pasal sin Almasi?"
                            },
                            {
                                "text": "Mayta', dupang ka kamu yan tuud? Ha tagna' niyu miyagad ha Almasi nangandul kamu ha R\u016b sin Tuhan tumabang kaniyu. Sagawa' bihaun nangandul na kamu ha baran niyu magad sin daakan sin sara' agama piyanaug dayn kan Musa."
                            },
                            {
                                "text": "Mayta', wayruun ka kiyap\u016bsan sin manga kah\u0101lan kiyalabayan niyu sabab sin pangandul niyu ha Almasi? Tantu awn tuud kiyap\u016bsan niya."
                            },
                            {
                                "text": "Iban, mayta', piyatulunan ka kamu sin Tuhan sin R\u016b niya, iban piyakita' kamu sin manga mu'jijat sabab iyaagad niyu in daakan sin sara' agama, atawa sabab sin diyungug niyu iban nagparachaya kamu ha Bayta' Marayaw pasal sin Almasi?"
                            },
                            {
                                "text": " Pikila niyu in kimugdan kan Ibrahim sin masa nakauna yadtu. Kiyasulat ha lawm Kitab, amu agi, \u201cNagparachaya hi Ibrahim ha kiyajanji' kaniya sin Tuhan, hangkan dayn ha pasal yan iyampun iban \u012btung siya sin Tuhan mabuntul.\u201d"
                            },
                            {
                                "text": "Na, hangkan dayn ha yan kah\u0101tihan niyu na sin in manga tau, amu in nagparachaya nangandul ha Tuhan, amuna in itungun tubu' tuud hi Ibrahim."
                            },
                            {
                                "text": "In bakas kiyaparman sin Tuhan kiyasulat ha lawm Kitab, sin in manga tau minsan bukun bangsa Yahudi, ampunun iban itungun niya mabuntul, biya' sin wala' nakarusa bang magparachaya mangandul kaniya. Na, in Bayta' Marayaw yan asal piyah\u0101ti sin Tuhan kan Ibrahim ha waktu awal jaman pa. In Parman sin Tuhan kaniya, amu agi, \u201cDayn ha sabab mu dihilan ku karayawan in kat\u0101n m\u0101nusiya' ha dunya.\u201d"
                            },
                            {
                                "text": "Na, in hi Ibrahim nagparachaya ha janji' sin Tuhan kaniya hangkan d\u012bhilan siya karayawan sin Tuhan. Damikkiyan, hisiyu-siyu in magparachaya mangandul ha Tuhan, dihilan niya da isab karayawan biya' kan Ibrahim."
                            },
                            {
                                "text": " Sagawa' in manga tau amu in magkahagad sin in sila itungun sin Tuhan mabuntul sabab sin pag'agad nila sin daakan sin sara' agama, tantu kugdanan sila sin murka' sin Tuhan. Sabab awn kiyasulat ha lawm Kitab Tawrat, amu agi, \u201cHisiyu-siyu in bukun matutug in pag'agad niya sin kat\u0101n daakan sin sara' agama kiyasulat ha lawm Kitab, kugdanan siya sin murka' sin Tuhan.\u201d"
                            },
                            {
                                "text": "(Sagawa' kiyaiingatan natu' sin wayruun tau in makaagad tuud sin kat\u0101n daakan sin sara' agama.) Hangkan matampal na tuud sin wayruun tau ampunun iban itungun sin Tuhan mabuntul biya' sin wala' nakarusa, sabab sin pag'agad niya sin daakan sin sara' agama. Sabab kiyasulat ha lawm Kitab, amu agi, \u201cIn tau magparachaya mangandul pa Tuhan, amuna in ampunun iban itungun sin Tuhan mabuntul, iban dihilan kabuhi' salama-lama.\u201d"
                            },
                            {
                                "text": "Sagawa' ha atulan sin sara' agama in mahalga' tuud, bukun amu in pagpangandul ha Tuhan, sumagawa' amu in pagkahagad ha sara' agama. Biya' na sin kiyasulat ha Kitab amu agi, \u201cIn tau makahinang tuud sin kat\u0101n daakan sin sara' agama, amuna in awn kabuhi' niya salama-lama.\u201d"
                            },
                            {
                                "text": " Sagawa' piyuas kitaniyu sin Almasi dayn ha murka' sin Tuhan k\u0101tu'niyu amu in murka' dimatung k\u0101tu' sabab sin di' natu' mahinang in kat\u0101n daakan sin sara' agama. Iyaku niya in murka' sin Tuhan ha manga m\u0101nusiya', karna' kiyasulat ha lawm Kitab, amu agi, \u201cHisiyu-siyu in matay liyansang pa usuk, in siya yan kiyugdan sin murka' sin Tuhan.\u201d"
                            },
                            {
                                "text": "H\u012bnang sin Almasi in biya' ha yan ha supaya dayn ha sabab niya, in karayawan kiyajanji' sin Tuhan kan Ibrahim, hikarihil isab ha manga tau bukun bangsa Yahudi. Iban ha supaya isab dayn ha sabab sin pagparachaya natu' ha Almasi, patulunan kitaniyu sin Tuhan sin R\u016b niya, amu in bakas kiyajanji' niya. "
                            },
                            {
                                "text": "  Manga taymanghud ku, in ini hipagsawpama ku kaniyu. Bang sawpama awn duwa tau magjanji', l\u0101gi' pags\u0101ynan nila in kiyapagjanjian nila, wayruun na makapinda atawa makadugang unu-unu sin piyagjanjian nila."
                            },
                            {
                                "text": "Na, biya' da isab ha yan in hantang sin janji' sin Tuhan kan Ibrahim iban ha hambuuk panubu' niya. Kiyasulat ha lawm Kitab sin in Tuhan jimanji' kan Ibrahim iban ha hambuuk panubu' niya, amu in lumahil bukun ha waktu sin masa hi Ibrahim. Na, in kiyasulat ha lawm Kitab bukun \u201cmanga panubu'\u201d, sagawa' \u201chambuuk panubu'\u201d, h\u0101ti niya hambuuk da. Na, in hambuuk panubu' yan amu na in Almasi."
                            },
                            {
                                "text": "In kabayaan ku hipah\u0101ti kaniyu biya' ha ini. In Tuhan bakas jimanji', l\u0101gi' agarun niya tuud in janji' niya yan. Nakalabay mayan in upat ngagatus tagkatluan tahun dayn ha waktu sin pagjanji' niya, nagpanaug siya manga sara' agama pa manga bangsa Yahudi dayn kan Nabi Musa. Sagawa' in manga sara' yan di' makalarak atawa makapapas sin bakas janji' sin Tuhan."
                            },
                            {
                                "text": "Karna' bang in karayawan kiyajanji' sin Tuhan makawa' natu' sadja bang taniyu hinangun in kat\u0101n daakan sin sara' agama, h\u0101ti niya wayruun kap\u016bsan sin janji' sin Tuhan. Sagawa' in karayawan yan d\u012bhil sin Tuhan kan Ibrahim sabab in yan kiyajanji' niya."
                            },
                            {
                                "text": " Na, bang bih\u0101dtu da in kah\u0101lan niya, unu baha' in kap\u016bsan sin sara' agama? Na, biya' ha ini. Hangkan in Tuhan nagpanaug sin sara' agama pag'ubus sin janji' niya, ha supaya kaingatan sin manga m\u0101nusiya' in dusa nila. Iban kabayaan sin Tuhan agarun tuud sin manga tau in manga daakan sin sara' agama ha salugay di' pa lumahil pa dunya in hambuuk panubu' hi Ibrahim, amu in kiyasukuan sin janji' niya. In sara' agama piyanaug sin mal\u0101ikat mawn kan Musa amu in suluhan nagpasampay pa manga m\u0101nusiya'."
                            },
                            {
                                "text": "Sagawa' ha waktu jimanji' in Tuhan kan Ibrahim way siya nagsuluhan. Baran niya tuud in timukbal sin janji'. (Hangkan labi in karayawan sin janji' sin Tuhan dayn sin sara' agama piyasampay hi Musa pa manga tau.)"
                            },
                            {
                                "text": "  Na, maray' mapikil niyu sin in sara' agama iban sin janji' sin Tuhan kan Ibrahim di' mag'uyun. Sa', in bunnal niya in duwa yan mag'uyun. Karna' bang in sara' agama piyanaug dayn kan Musa makarihil sin kabuhi' salama-lama ha surga', na, in h\u0101ti niya, in kitaniyu mabuntul na ha pangatud sin Tuhan biya' sin wala' nakarusa sabab sin pag'agad natu' sin kat\u0101n daakan sin sara' agama."
                            },
                            {
                                "text": "Sagawa' bukun biya' ha yan in maksud sin pagpanaug sin sara' agama. Sabab kiyabayta' ha lawm Kitab sin in kat\u0101n m\u0101nusiya' asal magdusa sadja. Na, in h\u0101ti niya amura in sabab hangkan kitaniyu karihilan sin karayawan bakas kiyajanji' sin Tuhan, pasal sin pagparachaya iban pagpangandul natu' ha Almasi. Karihilan in tau kat\u0101n, amu in sasuku' sin mangandul kan \u012asa Almasi."
                            },
                            {
                                "text": " Na, ha waktu wala' pa napanyata' in pasal sin kalappasan dayn ha Almasi, in kitaniyu biya' sapantun nakakalabusu, nagtutuyu' tuud huminang sin manga daakan sin sara' agama. L\u0101gi' di' kitaniyu maka\u012bg dayn ha likusan sin sara' agama ha salugay di' pa mapanyata' in kalappasan dayn ha Almasi."
                            },
                            {
                                "text": "In sara' agama biya' sapantun hambuuk daraakun naraak jumaga k\u0101tu'niyu ha salugay wala' pa limahil in Almasi, ha supaya paglahil mayan sin Almasi, in sasuku' sin magparachaya iban mangandul kaniya ampunun iban itungun sin Tuhan mabuntul, biya' sin wala' nakarusa."
                            },
                            {
                                "text": "Na, bihaun pagga limahil na in Almasi iban siya na in pagparachayahan iban pangandulan natu', na bukun na kitaniyu ha lawm likusan sin sara' agama."
                            },
                            {
                                "text": " In kamu kat\u0101n bihaun itungun na sin Tuhan manga anak niya sabab mangandul iban himambuuk na kamu kan \u012asa Almasi."
                            },
                            {
                                "text": "Na, hangkan nagparachaya mayan kamu ha Almasi, nagpaligu' na kamu, amu in tanda' sin naghambuuk na kamu iban sin Almasi. Hangkan, piyakay niyu na in addat-tab\u012bat niya."
                            },
                            {
                                "text": "Na, hangkan pagga kamu kat\u0101n himambuuk na ha Almasi, ha pangatud sin Tuhan sali' da kamu. Wayruun na piyagbiddaan sin manga Yahudi iban bukun, sin manga \u012bpun iban bukun, sin manga usug iban babai."
                            },
                            {
                                "text": "Bang kamu suku' na sin Almasi, in kamu yan itungun na tubu' hi Ibrahim iban karihilan kamu sin karayawan bakas kiyajanji' sin Tuhan."
                            }
                        ]
                    },
                    {
                        "verses": [
                            {
                                "text": "In kabayaan ku hipah\u0101ti kaniyu in kah\u0101lan ini, makajari da isab hidalil ha tau nagpusaka' alta' ha anak niya. Sawpama awn bata', anak tunggalan, miyatay in ama' niya. In alta' kat\u0101n kiyab\u012bn kaniya. Sagawa' minsan in alta' kat\u0101n kaniya, ha tarkala' bata' pa siya, di' pa siya makapaglimaya sin baran niya."
                            },
                            {
                                "text": "Ha salugay niya bata' pa, ha babaan pa siya sin manga tau mag'ipat kaniya iban magparuli sin alta' niya sampay maabut niya in umul amu in ha gantaan sin ama' niya mat\u016bp na siya kumaput sin alta' niya."
                            },
                            {
                                "text": "Damikkiyan, in kitaniyu ha waktu wala' pa kitaniyu nagparachaya ha Almasi, biya' da isab kitaniyu manga bata', amu in di' pa makapaglimaya sin baran natu', sabab in kitaniyu ha lawm likusan sin sara' agama."
                            },
                            {
                                "text": "Sagawa' naabut mayan in waktu kiyaganta' sin Tuhan, piyalahil niya na mari pa dunya in Anak niya, nanjari hambuuk m\u0101nusiya' piyag'anak sin hambuuk babai. Piyag'anak siya hambuuk Yahudi iban iyagad niya in daakan sin sara' agama sin manga Yahudi,"
                            },
                            {
                                "text": "ha supaya niya mapuas in manga tau amu in biya' hantang nakalabusu ha lawm likusan sin sara' agama, iban ha supaya isab in manga tau itungun na sin Tuhan manga anak niya."
                            },
                            {
                                "text": "In tanda' sin in kamu \u012btung na sin Tuhan manga anak niya, piyatulunan niya kitaniyu sin R\u016b niya amu in yaun ha Anak niya hi \u012asa Almasi. Hangkan pagga hiy\u016bp na sin R\u016b in lawm atay natu' makatawag na kitaniyu Ama' ha Tuhan."
                            },
                            {
                                "text": "Na, hangkan bihaun bukun na kamu biya' hantang \u012bpun subay magad sin kat\u0101n daakan sin sara' agama, sagawa' in kamu nahinang na manga anak sin Tuhan. L\u0101gi' pagga kamu nahinang na anak sin Tuhan hirihil niya kaniyu in unu-unu kat\u0101n kiyasuku' niya ha manga anak niya."
                            },
                            {
                                "text": "  Sin nakauna, ha waktu wala' niyu pa kiyaingatan in Tuhan, in kamu nababanyaga' sin manga tuhan-tuhan, amu in naawn sadja dayn ha bunga-pikilan sin tau."
                            },
                            {
                                "text": "Sagawa' bihaun kaingatan niyu mayan in Tuhan atawa bang paamuhun k\u012bla mayan kamu sin Tuhan suku' niya na, mayta' kamu mabaya' magad magbalik ha manga addat iban panghindu' sin timpu nakauna, sin way da p\u016bs iban di' makatabang kaniyu? Mayta', mabaya' na isab kamu mahinang magbalik biya' hantang banyaga' ha lawm likusan sin sara' agama?"
                            },
                            {
                                "text": "In tiyutuyuan niyu hinangun, amu in magad sin manga addat pasal sin adlaw mulliya iban sin manga pagjamu hipagsa'bu sin manga bulan, sin manga musim iban patahunan, amu in daakan sin sara' agama."
                            },
                            {
                                "text": "Masusa aku kaniyu yan! Maray' h\u0101tiku maluppas sadja in paghulas-sangsa' ku nanghindu' kaniyu."
                            },
                            {
                                "text": " Pangayuun ku kaniyu manga taymanghud ku, singuri niyu in h\u012bnang ku. Karna' in aku ini nagparachaya mayan aku ha Almasi, di' na aku mangandul ha pag'agad ku sin manga daakan sin sara' agama Yahudi. Hangkan bihaun biya' na aku kaniyu, bukun Yahudi. In bichara ku ini bukun pasal sin awn unu-unu mang\u012b' nahinang niyu k\u0101ku'."
                            },
                            {
                                "text": "Kiyaiingatan niyu sin hangkan ku napamahalayak tagna' kaniyu in Bayta' Marayaw pasal naantara' aku duun kaniyu sabab n\u0101sakit aku."
                            },
                            {
                                "text": "Sagawa' minsan in sakit ku nakarihil kahiluhalaan kaniyu, wala' niyu aku kiyasumu atawa kiyabunsihan. G\u0101m mayan iyupiksa' niyu tuud aku marayaw, biya' sin hantang pag'upiksa' niyu bang sawpama hambuuk mal\u0101ikat atawa baran hi \u012asa Almasi in m\u0101kawn kaniyu."
                            },
                            {
                                "text": "Makuyag tuud kamu sin waktu duun aku kaniyu. Amu in pag'iyanun bang awn dapat, minsan in mata niyu atas niyu lugitun hirihil k\u0101ku', tanda' sin paglasa niyu k\u0101ku'. Sagawa' bihaun mayta' baha' kamu napinda?"
                            },
                            {
                                "text": "Maray' baha' in kamu yan dimugal na k\u0101ku', sabab sin biyaytaan ta kamu sin hindu' kasabunnalan."
                            },
                            {
                                "text": " In manga tau amu in manghihindu' kaniyu sin bukun kasabunnalan biya' lupa magmasusa tuud kaniyu, sagawa' in bunnal niya bukun karayawan niyu in p\u012bpikil nila. In kabayaan nila makalawak kamu dayn k\u0101ku' ha supaya sila na sadja in dungugun iban agarun niyu."
                            },
                            {
                                "text": "Na, wayruun ng\u012b' sin pagbagay sin tau k\u0101tu' bang bukun mang\u012b' in maksud nila. Sagawa' in kabayaan ku di' mapinda in lasa niyu k\u0101ku' minsan aku duun atawa wala' duun kaniyu."
                            },
                            {
                                "text": "In kamu yan biya' na manga anak-apu' kalasahan ku, hangkan in bu'gat sin kasusahan ku pasal niyu biya' sapantun sin sakit kananaman sin hambuuk babai bang siya masuuk na umanak. Biya' ha yan in pananaman ku ha salugay di' pa kamu magmalilla' ha Almasi ha supaya siya na in makapagbaya'-baya' kaniyu."
                            },
                            {
                                "text": "Sainagun ku m\u0101kawn aku kaniyu makapagbalharap, bat supaya kalu-kalu mapinda in pikilan ku ha pasal niyu, sabab di' ku na kaingatan bang unu in hinangun ku kaniyu. Landu' tuud in susa ku pasal niyu."
                            },
                            {
                                "text": "  Na, in kamu amu in mabaya' magad sin daakan sin sara' agama piyanaug dayn kan Musa, kiyah\u0101tihan niyu da ka in bayta' sin sara' agama?"
                            },
                            {
                                "text": "Amu agi sin sara' agama, in hi Ibrahim taga anak duwa usug. In hambuuk, anak niya dayn ha babai \u012bpun, ampa in hambuuk, anak niya dayn ha babai bukun \u012bpun amu in asawa niya puun."
                            },
                            {
                                "text": "In anak niya dayn ha babai \u012bpun, piyag'anak biya' da isab sin pag'anak ha bata'-bata' kat\u0101n. Sagawa' in anak niya dayn ha asawa niya puun, amu babai bukun \u012bpun, piyag'anak ha supaya maagad in kiyajanji' sin Tuhan kan Ibrahim."
                            },
                            {
                                "text": " In duwa babai ini hikadalil ha aturan sin paljanjian nakauna iban sin aturan sin paljanjian ba'gu piyanaug sin Tuhan. Hi Hajara, amu in babai \u012bpun, amuna in biya' sapantun sara' agama sin paljanjian nakauna piyanaug mawn kan Musa duun ha B\u016bd Turusina. Ampa in manga tau pag'iyanun anak hi Hajara, amu in miyamagad sin daakan ini, biya' sapantun nababanyaga' sin sara' agama ini."
                            },
                            {
                                "text": "In hi Hajara, amu in diyalil sara' agama, piyanaug duun ha B\u016bd Turusina ha hula' Arab, hikadalil da isab ha manga tau Yahudi bihaun, amu in biya' sapantun nababanyaga', sabab in sila miyamagad sin daakan sin sara' agama."
                            },
                            {
                                "text": "Sumagawa' in hi Sahara, in babai bukun \u012bpun iban sin anak niya, amuna in diyalil pa k\u0101tu'niyu, amu in nangangandul ha Almasi. Sabab in kitaniyu lim\u0101ya dayn ha lawm likusan sin sara' agama. Iban in kitaniyu raayat na sin Awrusalam sabunnal amu in ha lawm sulga'."
                            },
                            {
                                "text": "In pasal sin dalil ini kiyasulat hi Nabi Isayas ha lawm Kitab, amu agi sin Tuhan, \u201cPagk\u016bg-kuyag kaw, \u016b babai amu in way anak. Pagk\u016bg-kuyag kaw tuud minsan kaw wala' nakaanak dayn sin tagna', sabab dihilan ta kaw anak mataud. Pataurun ku in anak mu dayn ha asawa amu in babai \u012bpun.\u201d"
                            },
                            {
                                "text": " Na, bihaun manga taymanghud ku, in kamu nahinang na manga anak sin Tuhan, sabab miyakbul niya na in janji' niya. Biya' da isab kan Isahak, piyag'anak siya hi Sahara sabab miyakbul sin Tuhan in janji' niya kan Ibrahim."
                            },
                            {
                                "text": "Sin masa nakauna yadtu, in anak hi Ibrahim, amu in piyag'anak biya' da sin pag'anak sin bata'-bata' kat\u0101n, piyahunitan niya in taymanghud niya, amu in piyag'anak dayn ha kusug sin kawasa sin R\u016b sin Tuhan. Damikkiyan in kitaniyu bihaun pahunitan da isab sin manga tau, amu in masi na mayan miyamagad ha sara' agama sin aturan nakauna."
                            },
                            {
                                "text": "Sagawa' kiyasulat ha lawm Kitab, amu agi, \u201cBugitan in babai \u012bpun iban sin anak niya. Sabab in anak sin babai \u012bpun yan, wayruun bahagi' niya sin alta' sin ama' niya. In kat\u0101n alta' suku' sin anak dayn ha babai bukun \u012bpun.\u201d"
                            },
                            {
                                "text": "Na, hangkan manga taymanghud ku, in kitaniyu bukun biya' anak sin babai \u012bpun, sagawa' in kitaniyu biya' sin anak sin babai bukun \u012bpun. "
                            }
                        ]
                    },
                    {
                        "verses": [
                            {
                                "text": "  Manjari, in kitaniyu ini lim\u0101ya na dayn ha lawm likusan sin sara' agama, sabab piyuas na kitaniyu sin Almasi. Hangkan, ayaw niyu na hinanga magbalik in manga daakan sin sara' agama, amu in biya' sapantun nakabanyaga' kaniyu."
                            },
                            {
                                "text": " Dunguga niyu in bichara ku ini. Bang kamu magpaislam ha supaya kamu ampunun iban itungun sin Tuhan mabuntul, bang bih\u0101dtu wayruun da kap\u016bsan sin pagparachaya iban pagpangandul niyu ha Almasi."
                            },
                            {
                                "text": "Kabalikan ku hibichara kaniyu sin hisiyu-siyu in magpaislam magad sin daakan sin sara' agama, na, subay niya na tuud agarun in kat\u0101n daakan sin sara' agama."
                            },
                            {
                                "text": "Hisiyu-siyu kaniyu in magt\u016byu' magad sin daakan sin sara' agama, sabab ha pangannal niyu ampunun iban itungun kamu sin Tuhan mabuntul, biya' sin wala' nakarusa, na, in h\u0101ti niya miyutas na kamu dayn ha Almasi. L\u0101gi', siyulak niyu na in ulung sin Tuhan kaniyu."
                            },
                            {
                                "text": "Sagawa' in kitaniyu amu in nangangandul ha Almasi, matantu natu' tuud sin ampunun iban itungun kitaniyu sin Tuhan mabuntul, biya' sin wala' nakarusa sabab sin pangandul natu' ha Almasi, l\u0101gi', in R\u016b sin Tuhan, amu in timatabang magpahugut sin pagpangandul taniyu."
                            },
                            {
                                "text": "Sabab bang kitaniyu humambuuk na kan \u012asa Almasi, ha pangatud sin Tuhan wayruun na piyagbiddaan sin manga naislam iban wala'. In labi tuud maharga' pa Tuhan in pagpangandul natu' ha Almasi. L\u0101gi', in pagpangandul natu' mapakita' natu' dayn ha kasi-lasa taniyu ha pagkahi natu'."
                            },
                            {
                                "text": " In tagna' marayaw tuud in pag'agad niyu sin hindu' kasabunnalan pasal sin Almasi, sagawa' hisiyu baha' in nakar\u0101 kaniyu simiha' dayn ha hindu' kasabunnalan?"
                            },
                            {
                                "text": "Tantu bukun Tuhan in dim\u0101 kaniyu simiha' dayn ha hindu' kasabunnalan sabab siya in nagp\u012b' kaniyu magad ha Almasi."
                            },
                            {
                                "text": "Ampa in hindu' bukun bunnal bang di' mapahundung, sumaplag. Biya' da yan sapantun sin hangkatiyu' pasulig amu in sumaplag magpabuskag sin addun kat\u0101n."
                            },
                            {
                                "text": "Sagawa', minsan biya' h\u0101dtu, natatantu ku sin di' niyu taykuran in hindu' ku kaniyu. Iban hangkan ku yan natatantu, sabab in kitaniyu biya' da sin magtaymanghud agad ha Almasi. L\u0101gi', hisiyu-siyu na in nanglingug sin pamikil niyu, in siya yan pagmurkaan sin Tuhan."
                            },
                            {
                                "text": "Malayngkan, manga taymanghud ku, awn manga tau imiyan sin masi aku nagnanas\u012bhat sin wajib ha manga tau in magpaislam ha supaya sila taymaun sin Tuhan. Bang sawpama bunnal in bichara yan, di' na aku binsanaun sin manga pagkahi ku Yahudi, iban di' na sila dumugal k\u0101ku' minsan aku magnas\u012bhat pasal sin kamatay sin Almasi ha kalansang kaniya pa usuk."
                            },
                            {
                                "text": "Na, in dayaw niya, in manga tau yan, amu in nanglingug sin pamikil niyu, subay bukun sila magpaislam sadja sa' magpakapun na sila."
                            },
                            {
                                "text": " Na, ampa in kamu manga taymanghud ku, nap\u012b' kamu sin Tuhan magad ha Almasi ha supaya kamu maka\u012bg dayn ha likusan sin sara' agama. Malayngkan, minsan isab biya' h\u0101dtu, ayaw niyu isab d\u016bli in baran niyu maghawa-napsu sin unu-unu mang\u012b'. Sagawa' pagtabang-tiyabangi kamu sabab sin kasi-lasa niyu ha pagkahi niyu."
                            },
                            {
                                "text": "Karna' in kat\u0101n daakan sin sara' piyanaug dayn kan Musa maagad kat\u0101n bang natu' maagad in hambuuk daakan ini, amu agi, \u201cKalasahi niyu in pagkahi niyu m\u0101nusiya', biya' sin lasa niyu ha baran niyu.\u201d"
                            },
                            {
                                "text": "Sumagawa' bang kamu magtukub sadja biya' manga sattuwa talun magk\u0101lu pakaniya-pakaniya, na halli' kamu, sabab in kauwian niya kumang\u012b' tuud in paghambuuk sin kamu manga Almasihin."
                            },
                            {
                                "text": "  Manjari, biya' ha ini in kabayaan ku hibichara kaniyu. Agara niyu in kabayaan sin R\u016b sin Tuhan hipahinang kaniyu, sabab bang niyu hinangun, di' niyu isab d\u016blan in unu-unu hawa-napsu mang\u012b' sin ginhawa-baran niyu."
                            },
                            {
                                "text": "Karna' in kabayaan sin R\u016b sin Tuhan hipahinang k\u0101tu', di' magkugdan iban sin kabayaan hinangun sin ginhawa-baran natu'. Damikkiyan in kabayaan sin ginhawa-baran natu' hinangun, di' magkugdan iban sin kabayaan sin R\u016b sin Tuhan hipahinang k\u0101tu'. In duwa ini nagsasagga'. Hangkan di' natu' mahinang in marayaw, amu in kabayaan natu' hinangun."
                            },
                            {
                                "text": "Sagawa' bang in agarun niyu amu in kabayaan sin R\u016b sin Tuhan, in kamu luhaya na dayn ha lawm likusan sin sara' agama."
                            },
                            {
                                "text": " Na, bang hawa-napsu sin ginhawa-baran in agarun sin manga tau, magt\u016by da kaingatan, sabab in hinang nila yan magjina, maghinang maasihat iban di' sila masipug maghinang sin unu-unu na hinang mang\u012b'."
                            },
                            {
                                "text": "Magsumba sila sin manga barhala' iban hinang-hinangun nila in pagkahi nila. Magsagga' iban magk\u0101lu sila pakaniya-pakaniya. Marugal iban maakig sila ha pagkahi nila, iban amu sadja in p\u012bpikil nila in hikarayaw pa baran nila. Magkaniya-kaniya sila tumpuk."
                            },
                            {
                                "text": "Maakig sila ha pagkahi nila. Mag'inum sila landu' sin makahilu iban maglami-lami sila maghinang kalumuan. Mataud jinisan in hinang nila biya' ha yan. Na, asal ta kamu b\u0101ndaan. Biya' na sin kiyapamung ku nakauna, hisiyu-siyu in maghinang sin manga nasabbut ku yan, in sila yan wayruun palsukuan ha lawm pamarinta sin Tuhan."
                            },
                            {
                                "text": " Sumagawa' in manga tau amu in miyamagad ha kabayaan sin R\u016b sin Tuhan, makasi-malasa sila ha pagkahi nila iban ha Tuhan. Makuyag in lawm atay nila, iban masannyang in lawm pamikil nila. Masabal sila ha pagkahi nila. Marayaw iban mapanabangun sila. Kapangandulan sila sin pagkahi nila."
                            },
                            {
                                "text": "L\u0101gi' mababa' in pangatayan nila iban maingat sila humawid sin hawa-napsu nila. Tantu wayruun sara' in imiyan mang\u012b' in manga hinang yan."
                            },
                            {
                                "text": "Na, in manga kat\u0101n suku' hi \u012asa Almasi biyutawanan nila na in manga hawa-napsu nila mang\u012b', biya' sin sapantun piyaagad nila na ha kamatay sin Almasi ha kalansang kaniya pa usuk."
                            },
                            {
                                "text": "Na, pagga in kitaniyu nakab\u0101k kabuhi' tantu pasal sin pag'agad natu' ha kabayaan sin R\u016b sin Tuhan, subay natu' tuud bawgbugan in pag'agad ha kabayaan niya."
                            },
                            {
                                "text": "Subay kitaniyu bukun maabbu. Subay taniyu di' paastulun in pagkahi taniyu iban subay kitaniyu bukun maakig ha pagkahi taniyu. "
                            }
                        ]
                    },
                    {
                        "verses": [
                            {
                                "text": "  Manga taymanghud ku, bang awn duun kaniyu iyabutan nagdusa, nakahinang sin mang\u012b', subay siya sagdahun sin kamu amu in miyamagad sin kabayaan sin R\u016b sin Tuhan, ha supaya mar\u0101 niyu magbalik huminang sin mabuntul. Sagawa' subay hanunut in kaagi niyu sumagda sin hinang niya. L\u0101gi', kamaya' da kamu isab, adakala' mar\u0101 kamu isab sin sasat sin saytan."
                            },
                            {
                                "text": "Pagtabang-tiyabangi kamu bang awn kasusahan sin hambuuk pa hambuuk kaniyu, sabab bang niyu yan hinangun, maagad niyu in daakan sin Almasi."
                            },
                            {
                                "text": "Bang awn tau magpikilan, laung niya, tau lalagguun siya, sin bukun bunnal, na, in tau yan nag'aanyam-anyam sadja ha lawm pamikil niya sin manga unu-unu way kasabunnalan niya."
                            },
                            {
                                "text": "Subay in hambuuk pa hambuuk kaniyu magliling marayaw sin addat-palangay niyu. Bang ha liling niyu, in hinang niyu marayaw, na, pagk\u016bg-kuyag kamu. L\u0101gi' in pagk\u016bg-kuyag niyu pasal tuud sin hinang niyu marayaw, bukun ha pasal sin hinang sin tau dugaing. Bukun ha pasal papagsibuun niyu in hinang niyu iban sin tau dugaing."
                            },
                            {
                                "text": "Karna' in pakaniya-pakaniya k\u0101tu'niyu, awn sadja kasusahan dumatung k\u0101tu' amu in subay natu' tabukun."
                            },
                            {
                                "text": " In kamu yan amu in kiyahinduan sin am\u0101nat sin Tuhan, subay niyu isab tabangun in tau nanghindu' kaniyu. Subay niyu siya dihilan bahagi' sin kat\u0101n unu-unu na marayaw duun kaniyu."
                            },
                            {
                                "text": " Ayaw kamu mas\u0101' ha pikilan niyu. In Tuhan di' tuud marupang sin tau minsan hisiyu. Bang ib\u0101rat nagtanum, unu in tiyanum sin hambuuk tau, amura isab in maani niya. (H\u0101ti niya unu-unu in hinang niya d\u012b ha dunya, papagtungurun da isab sin Tuhan iban sin hitungbas niya kaniya ha sus\u016bngun.)"
                            },
                            {
                                "text": "Bang in agarun sin tau yan in magd\u016bl sadja sin hawa-napsu sin baran niya, na in tungbas kaniya kasiksaan salama-lama ha narka'. Bang isab in agarun niya in kabayaan sin R\u016b sin Tuhan, hipahinang kaniya, in tungbas hirihil kaniya sin R\u016b, kabuhi' salama-lama ha surga'."
                            },
                            {
                                "text": "Hangkan subay kitaniyu di' sumuhun maghinang sin marayaw. Sabab bang natu' di' bugtuun in hinang natu' marayaw, dumatung da in waktu ha sus\u016bngun tungbasan kitaniyu sin Tuhan."
                            },
                            {
                                "text": "Na, hangkan sakahaba' awn lugal natu' huminang marayaw ha pagkahi natu', subay natu' tuud hinangun. Subay tuud kitaniyu huminang marayaw ha kat\u0101n, labi awla na ha manga taymanghud natu' Almasihin nangangandul ha Almasi."
                            },
                            {
                                "text": "  In manga kahinapusan kabtangan sin sulat ini, baran ku na tuud in sumulat. Kakitaan niyu in laggu' sin h\u0101tan ku."
                            },
                            {
                                "text": " Na, biya' na sin manga tau, amu in nanghindu' sin subay kamu magpaislam, in sila yan mabaya' sadja kumawa' kabantugan pa baran nila, iban mabuga' sila lumabay kabinsanaan bang sila mamayta' sin kasabunnalan, sin in kamatay sin Almasi ha kalansang kaniya pa usuk, amu in makalappas ha manga m\u0101nusiya' dayn ha manga dusa nila."
                            },
                            {
                                "text": "In bunnal niya, minsan in sila yan amu in naislam na, di' da makaagad sin kat\u0101n daakan sin sara' agama piyanaug dayn kan Musa. Kabayaan nila magpaislam kamu ha supaya awn hikapag'abbu nila sin in kamu miyagad sin kabayaan nila nagpaislam."
                            },
                            {
                                "text": "Ampa in aku amura in hipagbantug ku in Panghu' natu' \u012asa Almasi, amu in limilla' sin dugu'-nyawa niya sabab-karna' natu'. Dayn ha sabab sin kamatay niya, ha kalansang kaniya pa usuk, in aku di' na magkar\u0101 huminang sin manga mang\u012b' biya' sin h\u012bhinang sin manga tau dunya. L\u0101gi', miyatay na in baya' ku huminang sin manga unu-unu mang\u012b' d\u012b ha lawm dunya."
                            },
                            {
                                "text": "Karna' ha pangatud sin Tuhan bukun maharga' bang kitaniyu naislam atawa wala'. In maharga' kaniya bang mapinda in addat-palangay natu' pa addat-palangay kabayaan sin Tuhan hipapakay k\u0101tu'niyu."
                            },
                            {
                                "text": "Na, in kat\u0101n amu in magad sin bichara ku yan, bang mayan sila kaulungan sin Tuhan iban dihilan kasannyangan in lawm atay nila, sila iban sin kat\u0101n tau suku' sin Tuhan, Yahudi ka atawa bukun."
                            },
                            {
                                "text": " Tagnaan bihaun, kabayaan ku wayruun na tau manghilu k\u0101ku' mangusihat pasal sin kapatutan ku magpamahalayak sin Bayta' Marayaw pasal hi \u012asa Almasi, sabab in tanda' sin kapatutan ku kakitaan niyu ha manga limpa' sin pali' ha baran ku, karna' in aku limabay kabinsanaan sabab sin pagbawgbug ku kan \u012asa."
                            },
                            {
                                "text": " Mahuli dayn duun manga taymanghud ku, mura-murahan bang mayan di' magbugtu' in tulung-tabang sin Panghu' natu' \u012asa Almasi ha kaniyu kat\u0101n. Amin!  Wassalam.  "
                            }
                        ]
                    }
                ]
            },
            {
                "names": [
                    "Ephesians"
                ],
                "usfm_id": "EPH",
                "abbreviation": "Eph",
                "chapters": [
                    {
                        "verses": [
                            {
                                "text": "  Sulat ini naug dayn k\u0101ku', hi Paul. In aku ini kiyawakilan hi \u012asa Almasi magpasaplag sin Bayta' Marayaw pa manga tau pasal amuna ini in hinang kabayaan sin Tuhan hipahinang k\u0101ku'.  Hipasampay ku in sulat ini mawn pa kaniyu manga tau sin Tuhan duun ha d\u0101ira Ipisus. In kamu yan naghambuuk iban hi \u012asa Almasi, iban mahugut in \u012bman niyu kaniya."
                            },
                            {
                                "text": " Mura-murahan bang mayan kamu dihilan sin Tuhan, Ama' natu', iban sin Panghu' natu', \u012asa Almasi, tulung-tabang iban kasannyangan sin lawm atay niyu."
                            },
                            {
                                "text": "  Pudjihun natu' in Tuhan, Ama' sin Panghu' natu', \u012asa Almasi. Sabab dayn ha pasal sin paghambuuk natu' iban sin Almasi tiyabang tuud kitaniyu sin Tuhan. D\u012bhilan niya kitaniyu sin kat\u0101n karayawan guwa' dayn ha haddarat sin Tuhan, karayawan amu in di' maluppas kasaumulan."
                            },
                            {
                                "text": "Minsan ha wala' pa napapanjari in dunya, asal kitaniyu nap\u012b' na sin Tuhan suku' niya, karna' sabab sin Almasi iban sin paghambuuk natu' iban sin Almasi. Hangkan kitaniyu pin\u012b' sin Tuhan ha supaya kitaniyu mahinang tau suchi, wayruun unu-unu ng\u012b' ha pangatud niya. Sabab sin lasa niya k\u0101tu'niyu,"
                            },
                            {
                                "text": "asal niya kiyamaksud hinangun kitaniyu manga anak niya dayn ha sabab sin hinang hi \u012asa Almasi, sabab amu yan in makasulut sin kabayaan niya."
                            },
                            {
                                "text": "Hangkan pudjihun natu' in Tuhan, sabab sin di' hikasipat in laggu' sin tulung-tabang niya k\u0101tu'niyu, amu in natabuk natu' sabab sin paghambuuk natu' iban sin Anak niya kalasahan."
                            },
                            {
                                "text": " Karna' dayn ha sabab l\u012blla' sin Almasi in dugu'-nyawa niya, napuas na kitaniyu dayn ha hukuman dusa. Iyampun na sin Tuhan in manga dusa taniyu. Iban hangkan bih\u0101dtu pasal landu' tuud in tulung-tabang sin Tuhan k\u0101tu'niyu."
                            },
                            {
                                "text": "In tulung-tabang niya k\u0101tu'niyu di' matupung. Dihilan niya kitaniyu kat\u0101n ingat iban pangh\u0101ti marayaw, ha supaya natu' kah\u0101tihan in maksud niya."
                            },
                            {
                                "text": "Piyaingat niya na k\u0101tu'niyu in maksud niya, amu in bakas wala' niya piyaingat ha manga tau ha masa nakauna. Iban hangkan piyaingat k\u0101tu'niyu pasal amuna in makasulut sin kabayaan niya. Asal kiyaganta' niya in Almasi amu in dumihil kamakbulan sin maksud niya."
                            },
                            {
                                "text": "Makbulun sin Tuhan in maksud niya bang dumatung na in waktu kiyaganta' niya. Papaghambuukun niya in kat\u0101n piyapanjari niya ha surga' iban ha dunya, iban Almasi in mag'\u016bhan, magbaya' ha kat\u0101n."
                            },
                            {
                                "text": " In hinang sin Tuhan unu-unu kat\u0101n naawn dayn ha maksud iban kabayaan niya. Nap\u012b' kami sin Tuhan suku' niya pasal sin paghambuuk namu' ha Almasi. Amu tuud yan in maksud niya dayn sin awal tagna' pa,"
                            },
                            {
                                "text": "supaya in manga kami, amu in miyuna naghuwat-huwat ha Almasi, mamudji ha Tuhan sabab sin lasa iban dayaw niya ha m\u0101nusiya'."
                            },
                            {
                                "text": " Damikkiyan, biya' da isab ha yan in kamu. Padungug niyu sin hindu' bunnal, amu in Bayta' Marayaw pasal sin bang biya' diin kitaniyu mapuas dayn ha dusa, nagparachaya iban nangandul na kamu ha Almasi. Na, hangkan piyatulunan kamu sin Tuhan sin R\u016b niya, amu in kiyajanji' niya ha manga tau, sabab amu yan in dumihil tanda' sin in kamu suku' niya."
                            },
                            {
                                "text": "Na, in pagpah\u016bp sin Tuhan sin R\u016b niya pa lawm atay taniyu, amuna in tanda' sin tabukun natu' in kat\u0101n kiyajanji' sin Tuhan k\u0101tu'niyu manga suku' niya. Iban amuna yan in makarihil k\u0101tu'niyu katantuhan sin pajukupun tuud sin Tuhan in kalim\u0101yahan iban kalappasan natu'. Pudjihun natu' in Tuhan sabab sin lasa iban dayaw niya ha m\u0101nusiya'."
                            },
                            {
                                "text": "  Na, dayn ha pasal yan, dayn ha waktu karungug ku sin pagparachaya iban pagpangandul niyu ha Panghu' \u012asa iban sin kasi-lasa niyu ha manga kat\u0101n tau suku' sin Tuhan,"
                            },
                            {
                                "text": "wala' na nagbugtu' in pagsarang-sukul ku pa Tuhan pasal niyu. Piyapangayuan ta sadja kamu duwaa pa Tuhan."
                            },
                            {
                                "text": "Iban piyapangayu' ku da isab pa Tuhan, amu in Tuhan sin Panghu' natu', \u012asa Almasi, iban Ama' natu', amu in mat\u016bp pudjihun iban lagguun, bang mayan pah\u016bpun niya tuud kaniyu in R\u016b niya, ha supaya kah\u0101tihan niyu in unu-unu hipaingat niya kaniyu iban dumayaw tuud in ingat niyu pasal pa Tuhan."
                            },
                            {
                                "text": "Piyapangayu' ku da isab bang mayan mabulat na in pamikil niyu bat niyu kah\u0101tihan na tuud in baynat marayaw sin hulat-hulat niyu ha Tuhan, amu in sabab hangkan kamu pin\u012b' niya piyaagad kaniya. Bang mayan isab kah\u0101tihan niyu na tuud in taud iban dayaw sin manga karayawan ballabi-labihan, amu in kiyajanji' hirihil sin Tuhan kaniyu manga tau suku' niya."
                            },
                            {
                                "text": "Iban piyapangayu' ku da isab duwaa bang mayan kah\u0101tihan niyu in kusug sin kawasa sin Tuhan amu in way sabanding, tumabang k\u0101tu'niyu, manga tau nagparachaya iban nangandul kaniya, biya' da isab sin kusug sin kawasa niya"
                            },
                            {
                                "text": "nagbuhi' nagbalik ha Almasi dayn ha kamatay, ampa niya iyangkat pa surga' piyalingkud ha daig niya ha dapit pa tuu. D\u012bhilan siya sin Tuhan sin salaggu'-laggu' kawasa iban kalagguan."
                            },
                            {
                                "text": "Na, bihaun makawasa in Almasi dayn ha manga kat\u0101n bangsa mal\u0101ikat iban sin unu-unu kat\u0101n taga kawasa. Makawasa dayn ha kat\u0101n bangsa mananasat iban kanakuraan makapagbaya'-baya'. Wayruun makaliyu sin ng\u0101n iban kalagguan niya, bukun sadja ha masa ta bihaun, sagawa' sampay pa kasaumulan."
                            },
                            {
                                "text": "In unu-unu kat\u0101n biyutang na sin Tuhan ha babaan sin Almasi iban pagga siya in makapagbaya' ha unu-unu kat\u0101n, siya na in nahinang Panghu' mag'\u016bhan ha manga Almasihin."
                            },
                            {
                                "text": "Bang ib\u0101rat hambuuk tau, in manga Almasihin amuna in baran sin Almasi. L\u0101gi' kitaniyu na ini Almasihin in magpakita' sin kajukupan sin Almasi, sabab in Almasi amuna in magdirihil kajukupan ha unu-unu kat\u0101n. "
                            }
                        ]
                    },
                    {
                        "verses": [
                            {
                                "text": "  Sin tagna', in kamu mat\u016bp tuud paratungan sin Tuhan kasiksaan sabab sin manga dusa niyu iban liyanggal niyu in daakan niya."
                            },
                            {
                                "text": "Iban ha waktu yadtu in iyaagad niyu in manga addat iban hinang mang\u012b' sin manga tau baldusa ha dunya ini. Iyaagad niyu in daakan sin Saytan Puntukan amu in nakura' sin mananasat ha taas \u0101yan, iban siya in nagbabaya' ha manga tau bihaun, amu in di' magkahagad ha daakan sin Tuhan."
                            },
                            {
                                "text": "In bunnal niya in kitaniyu kat\u0101n bakas da isab biya' ha yan, sabab in h\u012bhinang natu' amu sadja in kat\u0101n kabayaan natu' hinangun minsan da mang\u012b'. Iban unu-unu in kanapsuhan sin baran natu' iban makasulut ha atay natu', amu in h\u012bhinang natu'. Hangkan, ha waktu yadtu asal kitaniyu biya' da isab sin kaibanan baldusa, amu in t\u016bp tuud paratungan sin murka' sin Tuhan."
                            },
                            {
                                "text": " Sagawa' minsan biya' h\u0101dtu, landu' tuud in luuy sin Tuhan ha manga m\u0101nusiya' iban landu' tuud in lasa niya k\u0101tu'niyu."
                            },
                            {
                                "text": "Karna' minsan kitaniyu t\u016bp tuud paratungan niya kasiksaan pasal sin liyanggal natu' in daakan niya, wala' niya da kitaniyu s\u012bksa'. G\u0101m mayan in kitaniyu, amu in biya' sapantun patay sabab sin manga dusa natu', biyuhi' niya nagbalik, sabab-karna' sin Almasi iban sin pagbuhi' niya nagbalik. Na, in sabab hangkan kamu nalappas dayn ha dusa pasal sin tulung-tabang sin Tuhan kaniyu."
                            },
                            {
                                "text": "L\u0101gi', dayn ha sabab sin paghambuuk natu' iban hi \u012asa Almasi, bang ib\u0101rat tau patay, biyuhi' niya kitaniyu nagbalik. In kitaniyu ini biya' sin miyagad ha Almasi nabuhi' nagbalik. D\u012bhilan kitaniyu bahagi' sin kalagguan iban kawasa sin Almasi ha surga'."
                            },
                            {
                                "text": "H\u012bnang sin Tuhan in biya' ha yan ha supaya mapakita' niya sampay pa kasaumulan sin di' matupung iban di' hikasipat in lasa iban ulung niya k\u0101tu'niyu sabab-karna' hi \u012asa Almasi."
                            },
                            {
                                "text": "Karna' dayn ha sabab sin lasa sin Tuhan kaniyu liyappas niya kamu dayn ha dusa niyu dayn ha sabab sin pangandul niyu ha Almasi. In yan nakawa' niyu bukun pasal piyaghulas-sangsaan niyu, sagawa' d\u012bhil kaniyu sin Tuhan."
                            },
                            {
                                "text": "Hangkan wayruun hikapag'abbu niyu, sabab nalappas kamu dayn ha dusa niyu, bukun dayn ha pasal piyaghulas-sangsaan niyu."
                            },
                            {
                                "text": "Karna' Tuhan in nagpinda sin addat-palangay taniyu, naghambuuk mayan kitaniyu iban sin Almasi. P\u012bnda niya in addat-palangay taniyu, ha supaya natu' mahinang in unu-unu kat\u0101n hinang marayaw amu in asal kiyaganta' hipahinang sin Tuhan k\u0101tu'niyu. "
                            },
                            {
                                "text": "  Na, in manga kamu bukun piyag'anak bangsa Yahudi, tumtuma niyu in bakas kah\u0101lan niyu nakauna. Laung sin manga Yahudi, in kamu bukun agad ha Tuhan sabab wala' kamu nagpaislam biya' kanila. Na, bunnal isab in bichara nila, sagawa' minsan sila naislam, in ha lawm atay nila wala' da napinda."
                            },
                            {
                                "text": "Na, tumtuma niyu da isab, ha waktu yadtu wayruun pa isab pangingat niyu pasal sin Almasi. Bukun kamu hangka-bangsa iban sin manga Yahudi, amu in manga tau nap\u012b' sin Tuhan suku' niya. Iban wayruun pa isab lamud niyu ha paljanjian, amu in manga janji' sin Tuhan ha manga tau suku' niya. Yari kamu ha dunya ini, sagawa' wayruun hiyuhuwat-huwat niyu karayawan iban wayruun pangingat niyu pasal sin Tuhan."
                            },
                            {
                                "text": "Sagawa' bihaun in kamu, amu in bakas malayu' dayn ha Tuhan, nakapaghambuuk mayan kamu iban hi \u012asa Almasi, makapangarap na kamu pa Tuhan, sabab in Almasi miyatay iban naasag in dugu' niya sabab-karna' niyu da isab."
                            },
                            {
                                "text": " Siya in nakarihil k\u0101tu'niyu kasannyangan, sabab piyapagdayaw niya in manga kami Yahudi iban sin manga bukun Yahudi. Atas niya l\u012blla' in ginhawa-baran niya (liyansang pa usuk). Bang biya' sapantun dingding, atas niya liyarak ha supaya ma\u012bg in imuutlang iban nahinang sabab sin pagkuntara sin manga Yahudi iban sin manga bukun Yahudi."
                            },
                            {
                                "text": "Dayn ha sabab sin kamatay hi \u012asa, in\u012bgan niya in kawasa sin sara' agama Yahudi iban sin manga daakan ginis-ginisan. H\u012bnang niya in biya' ha yan ha supaya makapaghambuuk na in manga kami Yahudi iban sin manga kamu bukun Yahudi, ha supaya in duwa mahinang na hambuuk pasal da isab sin paghambuuk natu' kat\u0101n iban sin Almasi. Na, bang kitaniyu mahambuuk na magsulut-siyuluti na kitaniyu."
                            },
                            {
                                "text": "L\u0101gi' dayn ha sabab sin kamatay hi \u012asa ha kalansang kaniya pa usuk, in manga kami Yahudi iban sin manga kamu bukun Yahudi nakapagdayaw iban nakapaghambuuk na. bukun na kitaniyu kuntara. Damikkiyan dayn ha sabab sin kamatay niya, diyayaw na kitaniyu sin Tuhan."
                            },
                            {
                                "text": "L\u0101gi', hangkan miyari in Almasi pa dunya bat hikapamahalayak pa kat\u0101n sin dayawun na sin Tuhan in manga m\u0101nusiya', sibu' da manga Yahudi, amu in masuuk kaniya, iban sin manga bukun Yahudi, amu in malayu' dayn kaniya."
                            },
                            {
                                "text": "Na, bihaun sibu' da Yahudi iban bukun bangsa Yahudi, makapangarap na pa Tuhan, Ama' natu', dayn ha tabang sin R\u016b sin Tuhan sabab sin nahinang sin Almasi k\u0101tu'niyu."
                            },
                            {
                                "text": " Na, hangkan in manga kamu bukun bangsa Yahudi, bukun na kamu tau guwa' \u0101d. In kamu agad na ha manga tau nap\u012b' sin Tuhan suku' niya iban nahinang na kamu anak niya."
                            },
                            {
                                "text": "In kamu yan isab biya' sapantun ginisan sin pagdayaw sin hambuuk B\u0101y sin Tuhan. In manga kiyawakilan iban manga kanabihan amu in nanghindu' kaniyu pasal sin Bayta' Marayaw, amuna in biya' sapantun pagdayaw tagnaan sin b\u0101y yan. Ampa hi \u012asa Almasi amuna in biya' sapantun batu amu in tindugan sin kat\u0101n pagdayaw sin b\u0101y."
                            },
                            {
                                "text": "Siya tuud in magpahugut sin kat\u0101n pagdayaw sin b\u0101y supaya mahinang na hambuuk b\u0101y dakula' pagtataatan pa Tuhan, b\u0101y suchi paghulaan niya."
                            },
                            {
                                "text": "Na, pagga in kamu manga bukun Yahudi naghambuuk na iban sin Almasi, bang biya' sapantun naghinang b\u0101y, in kamu iban sin kaibanan agad ha Almasi, amuna in biya' sapantun ginisan pagdayaw sin b\u0101y. Piyapaghambuuk kamu iban nila, ha supaya kamu mahinang biya' sapantun hambuuk b\u0101y paghulaan sin Tuhan, sabab-karna' R\u016b sin Tuhan in him\u016bp pa lawm atay niyu. "
                            }
                        ]
                    },
                    {
                        "verses": [
                            {
                                "text": "  Na, hangkan dayn ha sabab sin karayawan d\u012bhil kaniyu sin Tuhan, piyapangayuan ta kamu duwaa pa Tuhan. Na, bihaun yari aku najij\u012bl, sabab iyagad ku in daakan k\u0101ku' hi \u012asa Almasi magpamahalayak sin Bayta' Marayaw pasal niya pa kaniyu manga tau bukun bangsa Yahudi."
                            },
                            {
                                "text": " Kaingatan ku sin diyungug niyu na in pasal sin hinang piyangandul sin Tuhan k\u0101ku'. Diyaak niya aku mamayta' kaniyu pasal sin tulung-tabang niya kaniyu amu in hikarayaw kaniyu."
                            },
                            {
                                "text": "In maksud sin Tuhan amu in bakas wala' niya piyaingat ha manga tau, piyaingat niya na k\u0101ku'. (In pasalan sin maksud niya nasabbut ku na ha sulat ku ini kaniyu sumagawa' hangkatiyu' da."
                            },
                            {
                                "text": "Na, bang niyu bachahun, kah\u0101tihan niyu na in piyaingat k\u0101ku' sin Tuhan pasalan sin Almasi.)"
                            },
                            {
                                "text": "Sin waktu nakauna wala' pa piyaingat sin Tuhan in maksud niya ini pa manga m\u0101nusiya'. Sagawa' bihaun piyaingat na sin R\u016b sin Tuhan in maksud niya. Piyaingat niya ha manga tau kiyawakilan sin Tuhan iban manga tau magd\u0101-r\u0101 sin parman niya, manga tau suku' niya."
                            },
                            {
                                "text": "Biya' ha ini in maksud sin Tuhan. Dayn ha sabab sin pagparachaya niyu ha Bayta' Marayaw, in manga kamu bukun bangsa Yahudi dihilan da isab sin Tuhan sin kat\u0101n karayawan d\u012bhil niya ha manga Yahudi. Itungun na kamu agad ha manga suku' sin Almasi, amu in biya' sapantun ginhawa-baran niya, iban karihilan na kamu sin manga kiyajanji' sin Tuhan ha manga tau mangandul ha Almasi. In manga yan hirihil kaniyu sin Tuhan sabab sin paghambuuk niyu iban sin Almasi."
                            },
                            {
                                "text": " H\u012bnang aku sin Tuhan hambuuk daraakun niya magpamahalayak sin Bayta' Marayaw pasal sin Almasi. L\u0101gi' in sabab hangkan aku d\u012bhilan sin hinang ini pasal sin tulung-tabang niya k\u0101tu' iban pasal sin kusug sin kawasa niya."
                            },
                            {
                                "text": "Ha kat\u0101n tau suku' sin Tuhan, aku na tuud in di' t\u016bpun dihilan niya karayawan. Sagawa' sabab sin luuy niya, aku in piyangandulan niya magpamahalayak pa manga tau bukun bangsa Yahudi sin Bayta' Marayaw pasal sin karayawan di' mapula'-pula', amu in naug k\u0101tu' dayn ha Almasi."
                            },
                            {
                                "text": "Iban aku da isab in naraak sin Tuhan magpah\u0101ti ha m\u0101nusiya' kat\u0101n bang biya' diin makbulun sin Tuhan in maksud niya, amu in wala' niya piyaingat ha manga tau sin waktu nakauna. In Tuhan amu in nagpapanjari sin unu-unu kat\u0101n, tiyatapuk niya in maksud niya dayn ha waktu nakauna,"
                            },
                            {
                                "text": "ha supaya dayn ha manga kat\u0101n agad ha Almasi mapakita' niya ha manga kat\u0101n mal\u0101ikat taga kawasa iban taga kusug, sin in Tuhan sangat tuud bar'akkal ha unu-unu kat\u0101n. Wayruun makaliyu sin ladju sin pamikil niya."
                            },
                            {
                                "text": "H\u012bnang sin Tuhan in biya' ha yan ha supaya magmakbul in maksud niya, amu in asal ganta' niya hinangun dayn ha waktu awal tagna' pa. Na, in maksud niya nagmakbul dayn ha sabab sin nahinang sin panghu' natu' \u012asa Almasi."
                            },
                            {
                                "text": "Hangkan bihaun, pagga kitaniyu naghambuuk na iban sin Almasi iban nangandul na tuud kitaniyu kaniya, makatawakkal na iban wayruun na pagduwa-ruwa natu' mangarap pa Tuhan."
                            },
                            {
                                "text": "Pangayuun ku kaniyu, ayaw niyu tuud bugtua in hugut sin \u012bman niyu minsan aku biya' ha ini ha lawm kabinsanaan, sabab sin pagnas\u012bhat ku kaniyu. G\u0101m mayan hikapagbantug niyu, sabab kiyarayaw kaniyu. "
                            },
                            {
                                "text": "  Na, dayn ha sabab sin manga kat\u0101n karayawan d\u012bhil kaniyu sin Tuhan, simujud aku nangayu' duwaa pa Tuhan, Ama' natu'."
                            },
                            {
                                "text": "Siya in puunan Ama' sin manga kat\u0101n bangsa didtu ha surga'? iban sin manga d\u012b ha lawm dunya, sabab siya in giyuwaan sin sila kat\u0101n."
                            },
                            {
                                "text": "Simujud aku nangayu' duwaa pa Tuhan, bang mayan dayn ha laggu' sin lasa iban luuy niya kaniyu, amu in way tuud jangkaan, tabangan kamu iban dihilan kamu sin R\u016b niya kusug magpahugut sin lawm atay niyu."
                            },
                            {
                                "text": "Iban bang mayan hum\u016bp in Almasi pa lawm atay niyu dayn ha sabab sin pangandul niyu kaniya. Iban piyangayu' ku da isab duwaa bang mayan in pagkasi-lasa maggamut iban humugut ha lawm atay niyu,"
                            },
                            {
                                "text": "ha supaya in kamu iban sin kat\u0101n suku' sin Tuhan makah\u0101ti sin landu' tuud in kasi-lasa sin Almasi ha m\u0101nusiya' kat\u0101n. Di' hikasipat iban di' hikatugila' in lasa niya."
                            },
                            {
                                "text": "Bunnal na sa in kasi-lasa sin Almasi k\u0101tu'niyu di' tuud kah\u0101tihan sin kitaniyu m\u0101nusiya', sagawa' in kabayaan ku ingatun niyu tuud in kasi-lasa niya ha supaya magmakbul majukup tuud in kat\u0101n kabayaan sin Tuhan maawn duun kaniyu. Sumupu kamu sin addat sin Tuhan."
                            },
                            {
                                "text": " Na, in Tuhan dayn ha kusug sin kawasa niya, amu in piyah\u016bp niya pa lawm atay taniyu, mahinang niya k\u0101tu'niyu in unu-unu kat\u0101n minsan ballabi-labihan pa dayn sin pangayuun atawa mapikil natu'."
                            },
                            {
                                "text": "Mura-murahan bang mayan in Tuhan pudjihun sin manga Almasihin dayn ha hambuuk pangkat pa hambuuk pangkat sampay pa salama-lama, way bugtuan, sabab sin nahinang hi \u012asa Almasi. Amin! "
                            }
                        ]
                    },
                    {
                        "verses": [
                            {
                                "text": "  Na, hangkan mangayu'-ngayu' tuud aku kaniyu, aku amu in yari najij\u012bl sabab-karna' sin pagbawgbug ku sin daakan k\u0101ku' hi Panghu' \u012asa, pakaya niyu in addat-palangay iban hinang, amu in mat\u016bp ha manga tau nap\u012b' sin Tuhan suku' niya."
                            },
                            {
                                "text": "Subay mababa' in pag'atay niyu, mahanunut in bichara niyu iban subay kamu masabal ha unu-unu kat\u0101n. Kaniya-kaniya kamu subay mapasinsiya, ha supaya niyu mapakita' in kasi-lasa niyu ha pagkahi niyu."
                            },
                            {
                                "text": "Pagtuyui niyu tuud ini hinanga ha supaya di' mabugtu' in pagsulut-siyuluti niyu amu in makapahugut sin pagtibuuk sin manga kamu, amu in piyapaghambuuk sin R\u016b sin Tuhan."
                            },
                            {
                                "text": "In kitaniyu kat\u0101n agad ha Almasi biya' sin sapantun hangka ginhawa-baran, iban hambuuk-buuk da isab in R\u016b sin Tuhan. Damikkiyan, in kitaniyu kat\u0101n, amu in nap\u012b' sin Tuhan magad ha Almasi sibu' in hiyuhuwat-huwat karayawan dayn ha Tuhan."
                            },
                            {
                                "text": "L\u0101gi', hambuuk da in iyaagaran natu' Panghu', hi \u012asa Almasi, iban hambuuk-buuk niya da in pagparachayahan natu' kat\u0101n. Iban in maksud natu' nagpaligu' sibu' da isab."
                            },
                            {
                                "text": "Damikkiyan, hambuuk da in Tuhan, amu in Ama' sin kitaniyu kat\u0101n. Siya in makapagbaya'-baya' k\u0101tu'niyu kat\u0101n. Siya in nagmamandul sin manga hinang taniyu iban siya in ha lawm atay sin kitaniyu kat\u0101n."
                            },
                            {
                                "text": " Sagawa' di' magsibu' in d\u012bhil sin Almasi k\u0101tu'niyu pakaniya-pakaniya. D\u012bhilan niya kitaniyu pakaniya-pakaniya ingat-kapandayan iban barakat, amu in ha pikil niya mat\u016bp k\u0101tu'niyu."
                            },
                            {
                                "text": "Karna' awn kiyasulat ha lawm Kitab pasal sin Almasi amu agi, \u201cPagbalik niya pa surga' diyaug niya na in kusug sin manga kat\u0101n umatu kaniya. L\u0101gi' d\u012bhilan niya ginisan karayawan in manga suku' niya.\u201d "
                            },
                            {
                                "text": "Na, pagga siya nagbalik pa surga', in h\u0101ti niya bakas siya nimaug mari pa dunya, amu in hulaan sin manga mababa' dayn kaniya."
                            },
                            {
                                "text": "Na, in nimaug mari pa dunya, amura isab in nagbalik madtu pa surga', pa kataasan tuud sin ginisan lapis langit, ha supaya siya makarihil kajukupan ha unu-unu kat\u0101n."
                            },
                            {
                                "text": "Siya in nagdihil ha manga tau suku' niya karayawan. In kaibanan pin\u012b' niya h\u012bnang manga wakil niya magpaingat ha manga tau pasal niya. In kaibanan h\u012bnang niya magpasampay sin Parman sin Tuhan pa manga m\u0101nusiya'. In kaibanan d\u012bhilan niya ingat-kapandayan magpamahalayak sin Bayta' marayaw pasal niya. H\u0101ti in kaibanan dihilan niya ingat-kapandayan magparuli iban manghindu' ha manga jamaa agad kaniya."
                            },
                            {
                                "text": "Na, hangkan niya h\u012bnang in biya' ha yan, ha supaya in manga kitaniyu kat\u0101n suku' sin Tuhan maanad huminang sin manga hinang kiyasuku' k\u0101tu'niyu sin Tuhan, iban ha supaya in kitaniyu kat\u0101n, amu in biya' sapantun anggawta'-baran sin Almasi, humugut in pangandul natu' kaniya,"
                            },
                            {
                                "text": "sampay maabut in waktu maghambuuk na kitaniyu pikilan, sabab sin pagparachaya natu' iban ingat taniyu pasal sin Almasi, Anak Tuhan. Iban sampay maabut in waktu in addat-palangay taniyu way na sawayun, mabiya' na tuud sin addat-palangay sin Almasi, amu in jukup ha kat\u0101n. "
                            },
                            {
                                "text": "Na, bang humugut na tuud in pagparachaya taniyu, bukun na kitaniyu biya' sin manga bata'-bata', amu in magt\u016by magkahagad sin unu-unu hibayta' kanila. Bang biya' sapantun ha dagat, di' na hiraplak madtu mari sin alun. Di' na mar\u0101 pawyu-pawyu sin hangin. H\u0101ti niya di' na kitaniyu magkahagad sin hindu' sin manga tau mapanday mangdupang, amu in mangd\u0101 k\u0101tu'niyu kumahagad sin manga hindu' pasal pa Tuhan wayruun kasabunnalan niya."
                            },
                            {
                                "text": "Sagawa' kitaniyu di' magputing ha manga tau sin pasal kasabunnalan, karna' sabab sin kasi-lasa natu' ha pagkahi taniyu m\u0101nusiya'. Na, dayn ha sabab ini dumayaw in pag'agad natu' ha Almasi ha unu-unu kat\u0101n iban in addat-palangay natu' mabiya' sin addat-palangay sin Almasi, amu in \u016bhan sin kitaniyu Almasihin."
                            },
                            {
                                "text": "In pag'agad natu' ha Almasi bang hidalil pa hambuuk m\u0101nusiya' biya' hantang sin paghambuuk sin \u016b iban sin baran niya kaagi sin manga kaugat-ugatan niya. Hi \u012asa Almasi in \u016b, ampa siya in magbaya' ha kat\u0101n iban siya in nagpatibuuk sin kat\u0101n Almasihin, amu in biya' sapantun ginisan bahagi' sin anggawta'-baran niya. Na, bang kitaniyu pakaniya-pakaniya huminang sin kiyasuku' k\u0101tu'niyu amu in hikarayaw taniyu kat\u0101n iban maglasa-liyasahi kitaniyu, na dumayaw na iban humugut na in \u012bman taniyu."
                            },
                            {
                                "text": "  Na, hangkan dayn ha sabab sin kawasa d\u012bhil k\u0101ku' sin Almasi, baytaan iban b\u0101ndaan ta kamu. Ayaw na kamu mag'addat biya' sin addat sin manga tau di' magparachaya ha Tuhan, sabab in sila yan magpikil sadja sin way kap\u016bsan,"
                            },
                            {
                                "text": "sabab wayruun pangh\u0101ti nila. Ha lawm sila sin kalawngan. Wayruun kabuhi' nila salama-lama dayn ha Tuhan sabab di' nila kaingatan in Tuhan iban di' sila tuud magkahagad sin kabayaan sin Tuhan hipahinang kanila."
                            },
                            {
                                "text": "Di' na sila masipug maghinang sin unu-unu mang\u012b' iban diyur\u016blan nila in unu-unu hawa-napsu sin ginhawa-baran nila. L\u0101gi' di' sila mamarahi sin hinang nila mang\u012b'. H\u012bhinang nila in unu-unu kat\u0101n kalumuan."
                            },
                            {
                                "text": " Sagawa' bukun biya' ha yan in hindu' naanad niyu pasal sin Almasi."
                            },
                            {
                                "text": "Tantu tuud kiyah\u0101tihan niyu na in hindu' pasalan sin Almasi iban pagga kamu agad kaniya, kiyahinduan na kamu sin kasubunnalan guwa' dayn kaniya."
                            },
                            {
                                "text": "Hangkan bang upamakun tamungun, \u012bgi niyu na dayn ha baran niyu in addat iban hinang niyu tagna', amu in pangannal niyu hikarayaw kaniyu, sagawa' nakar\u0101 kaniyu pa kang\u012ban. In addat iban hinang niyu tagna' makakang\u012b' kaniyu, sabab amu yan in makar\u0101 kaniyu maghawa-napsu sin unu-unu mang\u012b'."
                            },
                            {
                                "text": "Subay da isab pindahun niyu na tuud pa marayaw in lawm atay iban pamikil niyu."
                            },
                            {
                                "text": "Iban subay niyu pakayun in addat-palangay, amu in asal kiyamaksud sin Tuhan hipapakay k\u0101tu'niyu biya' sin addat-palangay niya, bat dumayaw tuud in hinang niyu ha pagkahi niyu iban muntul tuud in hinang niyu tudju pa Tuhan."
                            },
                            {
                                "text": " Hangkan, hundungi niyu na in pagputing niyu. Subay in kitaniyu kat\u0101n mamayta' sin kasabunnalan ha pagkahi taniyu, sabab in kitaniyu kat\u0101n Almasihin natitibuuk, amu in diyalil anggawta'-baran sin Almasi."
                            },
                            {
                                "text": "Bang awn karugalan niyu, hawiri niyu in dugal niyu, ha supaya kamu di' makahinang sin unu-unu mang\u012b'. Iban minsan hangka adlaw ayaw kamu magtaw' malugay sin dugal niyu,"
                            },
                            {
                                "text": "ha supaya wayruun lugal sin Saytan Puntukan dumaak kaniyu huminang sin mang\u012b'."
                            },
                            {
                                "text": "Biya' isab sin manga tau panakaw, subay sila humundung na magtakaw, iban subay sila maghulas-sangsa' na tuud mag'usaha ha supaya awn hipagbuhi' nila sin baran nila iban awn hipanabang nila ha manga miskin."
                            },
                            {
                                "text": " Ayaw kamu magbichara sin manga mang\u012b', sagawa' in hibichara niyu in manga marayaw amu in mat\u016bp hibichara, ha supaya makatabang magpahugut sin \u012bman sin manga tau makarungug kaniyu."
                            },
                            {
                                "text": "Ayaw niyu hinanga in unu-unu makarihil kasusahan ha R\u016b sin Tuhan, R\u016b Mahasuchi. Karna' in R\u016b sin Tuhan himuh\u016bp duun kaniyu, amuna in tanda' sin in kamu suku' na sin Tuhan, iban tanda' da isab sin dumatung da in adlaw pajukupun sin Tuhan in kalappasan niyu."
                            },
                            {
                                "text": "Ayaw na kamu magtaw' sin sakit atay niyu. \u012agi niyu na in pasu' atay iban dugal niyu. Ayaw na kamu magk\u0101lu iban magbichara mang\u012b' ha pagkahi niyu. Hundungi niyu na in pag'iggil niyu."
                            },
                            {
                                "text": "G\u0101m mayan parayawa in kasuddahan niyu ha tau pakaniya-pakaniya. Kaluuyi niyu in pagkahi niyu iban pagmaap-miyaapi kamu, biya' da isab sin pag'ampun sin Tuhan kaniyu, karna'-sabab sin nahinang sin Almasi k\u0101tu'niyu."
                            }
                        ]
                    },
                    {
                        "verses": [
                            {
                                "text": "  Na, hangkan pagga in kamu yan kalasahan sin Tuhan h\u012bnang manga anak niya subay kamu magt\u016byu' sumingud sin addat-palangay niya."
                            },
                            {
                                "text": "Subay niyu hipakita' in kasi-lasa niyu ha pagkahi niyu biya' da isab sin kasi-lasa sin Almasi k\u0101tu'niyu. L\u012blla' niya in dugu'-nyawa niya sabab-karna' natu'. Biya' siya sin sapantun h\u012bnang piyagkulbanan, iban lalabutan mahamut amu in makasulut ha Tuhan."
                            },
                            {
                                "text": " Pagga kamu suku' na sin Tuhan, bukun patut kaniyu in magjina, maghinang maasihat iban maghawa-napsu sin unu-unu na. Subay tuud wayruun sahawihun kaniyu sin tau ha pasal yan."
                            },
                            {
                                "text": "Ayaw kamu isab magbichara sin manga lumu'-lumu' sin manga karupangan iban sin manga langug mang\u012b' sabab bukun mat\u016bp kaniyu. Sagawa' subay in hinangun niyu magsarang-sukul pa Tuhan."
                            },
                            {
                                "text": "Karna' ini in tantuha niyu: wayruun tau nagjijina atawa naghihinang maasihat in karihilan palsukuan ha lawm pamarinta sin Almasi iban Tuhan. Damikkiyan in tau naghahawa-napsu di' dihilan palsukuan, karna' in unu-unu kat\u0101n paghawa-napsuhan niya amuna in patuhanan niya."
                            },
                            {
                                "text": "Ayaw kamu magdungug ha manga tau minsan kansiyu, amu in imiyan bukun mang\u012b' in manga hinang bih\u0101n. Ayaw kamu mar\u0101 sin karupangan nila, sabab in manga hinang mang\u012b' biya' ha yan, amu makaparatung murka' sin Tuhan ha manga tau di' magkahagad sin kabayaan sin Tuhan."
                            },
                            {
                                "text": "Na, hangkan ayaw tuud kamu maglamud iban sin manga tau biya' ha yan."
                            },
                            {
                                "text": " In tagna' biya' kamu sin sapantun ha lawm katigidluman, sabab wayruun pangingat niyu pasal Tuhan. Sagawa' nahinang mayan kamu suku' sin Almasi, ha lawm kasawahan na kamu. Awn na pangingat niyu pasal Tuhan. Hangkan subay in addat-palangay niyu biya' sin manga tau ha lawm kasawahan, amu in awn na pangingat sin kasabunnalan pasal Tuhan."
                            },
                            {
                                "text": "Karna' bang in tau ha lawm kasawahan, in addat niya marayaw sadja. Mabuntul iban kapangandulan in bichara iban hinang niya."
                            },
                            {
                                "text": "Lilinga niyu marayaw iban tuyui in manga addat-palangay, amu in makasulut ha Panghu' natu' \u012asa Almasi."
                            },
                            {
                                "text": "Layu' kamu dayn ha manga hinang way kap\u016bsan sin tau ha lawm katigidluman. G\u0101m mayan pakitaan niyu kanila in dayaw sin hinang sin manga tau ha lawm kasawahan bat nila kakitaan in ng\u012b' sin hinang nila."
                            },
                            {
                                "text": "Makasipug tuud minsan sabbutun in manga h\u012bhinang nila ha sipuk-sipuk."
                            },
                            {
                                "text": "Sagawa' bang dayn ha hinang marayaw mapakita' niyu kanila sin mang\u012b' in manga hinang nila yan, tantu kakitaan nila da isab sin mang\u012b' in manga hinang nila."
                            },
                            {
                                "text": "Karna' bang in manga hinang mang\u012b' hikaguwa' iban tumampal na, maukab na in d\u0101n pa kasawahan. Hangkan kiyasulat ha lawm Kitab, amu agi, \u201cIn kamu manga di' magparuli sin pasal pa Tuhan, guwa' na kamu dayn ha lawm likusan sin manga hinang mang\u012b', ampa mapakita' sin Almasi in kasabunnalan kaniyu.\u201d"
                            },
                            {
                                "text": " Hangkan subay kamu majaga tuud sin addat niyu. Ayaw kamu magsingud sin addat sin manga tau dupang. Sagawa' in singuran niyu in manga tau tagaakkal."
                            },
                            {
                                "text": "Bang awn lugal niyu magpakita' sin hinang marayaw ha pagkahi niyu m\u0101nusiya', ayaw niyu tuud palipasa sabab ha waktu bihaun mataud tau in naghihinang mang\u012b'."
                            },
                            {
                                "text": "Hangkan ayaw na mayan kamu magpikil sin karupangan, sagawa' subay niyu tuud tuyuan ingatun in kabayaan sin Panghu' natu' hipahinang kaniyu."
                            },
                            {
                                "text": "Ayaw kamu minum sin iinumun makahilu, sabab in yan makakang\u012b' kaniyu. Sagawa' in hinangun niyu, subay in R\u016b pah\u016bpun niyu pa lawm atay niyu bat supaya siya makapagbaya'-baya' kaniyu."
                            },
                            {
                                "text": "Bang kamu magmiting-miting, pagbichara kamu sin manga lapal kabtangan kiyawa' dayn ha lawm Kitab iban manga kabtangan sin manga kalangan pamudji pa Panghu'. L\u0101gi' pagkalang kamu sin manga kalangan pamudji pa Panghu' iban pagpudji kamu d\u0101 dayn ha lawm atay niyu."
                            },
                            {
                                "text": "Pagga kamu agad na ha Panghu' natu' \u012asa Almasi, taptap kamu pagsarang-sukul pa Tuhan, Ama' natu', ha pasal sin unu-unu na in dumatung kaniyu (mang\u012b' na ka atawa marayaw). "
                            },
                            {
                                "text": "  Subay kamu magkahagad sin agihan sin hambuuk pa hambuuk, karna' sin pag'addat niyu ha Almasi."
                            },
                            {
                                "text": " In kamu manga asawa, subay kamu magkahagad ha manga bana niyu, biya' da isab sin pagkahagad niyu ha Panghu' natu' \u012asa Almasi."
                            },
                            {
                                "text": "Karna' in bana awn kapatutan ha asawa niya biya' da isab sin Almasi awn kapatutan k\u0101tu'niyu agad kaniya. Siya in manglalappas k\u0101tu'niyu amu in biya' sapantun anggawta'-baran niya."
                            },
                            {
                                "text": "Hangkan in manga kamu asawa, pagkahagad tuud kamu ha manga bana niyu ha unu-unu kat\u0101n, biya' da isab sin kitaniyu agad ha Almasi magkahagad tuud kaniya."
                            },
                            {
                                "text": " Na, in kamu isab manga bana kalasahi niyu in manga asawa niyu, biya' da isab sin paglasa sin Almasi k\u0101tu'niyu agad kaniya. Atas niya l\u012blla' in dugu'-nyawa niya sabab-karna' natu'."
                            },
                            {
                                "text": "H\u012bnang niya in biya' ha yan ha supaya kitaniyu Almasihin mahinang suku' sin Tuhan. Siyuchi niya kitaniyu, pagga kitaniyu nagkahagad sin lapal-kabtangan niya iban nagpaligu' kitaniyu tanda' sin pagparachaya natu' kaniya."
                            },
                            {
                                "text": "Iban hangkan niya h\u012bnang in biya' ha yan, ha supaya kitaniyu manga Almasihin mat\u016bp humambuuk kaniya, biya' sapantun sin pangantin babai malingkat, suchi, wayruun salla' iban tamak-tawktuk minsan unu-unu na."
                            },
                            {
                                "text": "Hangkan in manga kamu kausugan biya' da h\u0101dtu isab, subay niyu kalasahan in manga asawa niyu, biya' sin paglasa niyu ha baran niyu. In tau malasa ha asawa niya, malasa ha baran niya, (sabab in duwa magtiyaun biya' da sin nahahambuuk in ginhawa-baran nila)."
                            },
                            {
                                "text": "(Karna' wayruun tau in di' malasa ha baran niya. Hirihil niya in kat\u0101n kagunahan sin baran niya iban ayaran niya in baran niya. Damikkiyan, in Almasi \u012bipat iban iyaayaran niya kitaniyu agad kaniya."
                            },
                            {
                                "text": "Sabab in kitaniyu biya' sapantun anggawta'-baran niya.)"
                            },
                            {
                                "text": "Karna' awn kiyasulat ha lawm Kitab, amu agi, \u201cBang in usug mag'asawa na, mutas na siya dayn ha ina'-ama' niya. Maghambuuk na siya iban sin asawa niya, l\u0101gi' matibuuk na in ginhawa-baran nila.\u201d"
                            },
                            {
                                "text": "Malawm in maana sin bichara yan kiyasulat ha lawm Kitab. Bang ha pangh\u0101ti ku in bichara yan kimugdan ha pasalan sin pagtibuuk sin Almasi iban sin manga tau agad kaniya."
                            },
                            {
                                "text": "Sagawa' in yan kimugdan da isab ha manga kamu magtiyaun. Kiyawajib ha bana in lumasa ha asawa niya biya' da sin paglasa niya ha baran niya. L\u0101gi' kiyawajib isab ha asawa in mag'addat ha bana niya. "
                            }
                        ]
                    },
                    {
                        "verses": [
                            {
                                "text": "  In kamu manga kaanakan kiyawajib kaniyu sin Panghu' magkahagad ha ina'-ama' niyu sabab amu yan in mapatut hinangun."
                            },
                            {
                                "text": "Awn kiyaparman sin Tuhan, amu agi, \u201cPag'addati niyu in ina'-ama' niyu.\u201d In Parman ini amuna in muna-muna Parman siyugpatan sin Tuhan sin janji' niya, amu agi,"
                            },
                            {
                                "text": "\u201cBat tumaud in karayawan dumatung kaniyu iban pahabaun ku in umul niyu ha dunya.\u201d"
                            },
                            {
                                "text": " Na, in kamu isab manga ina'-ama', parayawa in pagd\u0101 niyu ha manga anak niyu bat sila di' dumugal kaniyu. Sagawa' pantuna iban hindui niyu sila sin manga hindu' dayn ha Almasi."
                            },
                            {
                                "text": "  Na, in kamu manga \u012bpun pagkahagad tuud kamu ha manga tag'\u012bpun kaniyu. Pagmabuga' kamu ha tag'\u012bpun kaniyu iban pakitaan niyu sin tulus-ihilas tuud in paghulas-sangsa' niyu kanila, biya' sin hantang in Almasi in piyaghulas-sangsaan niyu."
                            },
                            {
                                "text": "Paghinang tuud kamu marayaw minsan kamu wala' jiyajagahan sin tag'\u012bpun kaniyu. Karna' in paghulas-sangsa' niyu subay bukun sadja ha supaya kasulutan kaniyu in tag'\u012bpun kaniyu, sagawa' labi awla na in Tuhan, sabab in kitaniyu manga maghihinang ha Almasi. Hangkan subay tuud tulus-ihilas sin atay taniyu in paghinang natu' sin kabayaan sin Tuhan."
                            },
                            {
                                "text": "Subay tuud dayn ha lawm atay in baya' niyu maghinang, sabab bukun sadja tau in paghulas-sangsaan niyu, sagawa' biya' da tuud baran sin Panghu' natu', \u012asa Almasi."
                            },
                            {
                                "text": "Tumtuma niyu sin tungbasan sin Panghu' natu' \u012asa in hinang marayaw sin manga tau \u012bpun na ka atawa bukun, tungbasan kat\u0101n."
                            },
                            {
                                "text": " Na, in kamu isab manga tag'\u012bpun, parayawa niyu da isab in pagd\u0101 niyu ha manga \u012bpun niyu iban ayaw niyu sila pagbungisi. Tumtuma niyu sin in kamu sibu' da iban sin manga \u012bpun niyu, sabab hambuuk da in Panghu' iyaagaran niyu, amu in yadtu ha surga', iban amu in di' magp\u012b' tau."
                            },
                            {
                                "text": "  Manjari ini in kahinapusan hindu' ku kaniyu. Pahuguta niyu tuud in pangandul niyu dayn ha tabang sin paghambuuk niyu iban sin Panghu' natu' \u012asa Almasi, iban dayn ha kusug sin kawasa niya."
                            },
                            {
                                "text": "Awn biya' sapantun panyap sundalu kiyarihil sin Tuhan k\u0101tu'niyu, amu in hikapangatu natu' ha Saytan Puntukan, amu in mapanday tuud mangakkal. Hangkan sangunan niyu in manga kapanyapan yan kat\u0101n ha supaya kamu di' daugun, mar\u0101 sin sasat sin saytan."
                            },
                            {
                                "text": "Karna' in manga atu natu' magbunu', bukun m\u0101nusiya' biya' k\u0101tu', sagawa' Nakura' sin manga Saytan iban sin manga tindug niya, manga kasaytan-saytanan dayn ha \u0101lam sin manga saytan. In sila awn kawasa nila iban kusug nila. L\u0101gi' sila in magnakura' ha manga tau amu in ha lawm katigidluman d\u012b ha lawm sin dunya."
                            },
                            {
                                "text": "Hangkan sangunan niyu na bihaun in manga kat\u0101n kapanyapan d\u012bhil sin Tuhan kaniyu hipangatu ha manga saytan, ha supaya bang dumatung na in waktu manasat in manga saytan, awn hikapangatu niyu kanila, iban makaatu tuud kamu. Ubusun niyu in kat\u0101n hipahinang kaniyu sin Tuhan, l\u0101gi' di' kamu mangaku-daug."
                            },
                            {
                                "text": " Hangkan bang upamakun magbunu', subay kamu sakap sadja mangatu ha manga banta niyu. Pakaya niyu in kasabunnalan, sabab amu yan in biya' sapantun sabitan tumabang magpahugut sin dayaw sin addat-palangay niyu. Pakaya niyu in kabuntulan, sabab amu yan in biya' sapantun badju' mital, amu in tumampan kaniyu dayn ha manga sasat."
                            },
                            {
                                "text": "Iban subay niyu hipamahalayak in Bayta' Marayaw pasal diyayaw na sin Tuhan in manga m\u0101nusiya' sabab sin nahinang sin Almasi. Amu yan in biya' sapantun tawmpa' makaparayaw sin panaw niyu."
                            },
                            {
                                "text": "L\u0101gi', subay taptap mahugut in pangandul niyu ha Almasi, sabab amu yan in biya' sapantun taming tumampan kaniyu dayn ha manga kat\u0101n sasat sin Saytan Puntukan, amu in biya' sapantun pana' nalalaga hipamana' niya kaniyu."
                            },
                            {
                                "text": "Pangandul kamu tuud ha kalappasan d\u012bhil kaniyu sin Tuhan, sabab amu yan in biya' sapantun saruk basi' tumampan kaniyu dayn ha manga kang\u012ban, iban taymaa niyu da isab in Parman sin Tuhan amu in biya' sapantun pakukus d\u012bhil kaniyu sin R\u016b sin Tuhan."
                            },
                            {
                                "text": "Subay kamu taptap mangarap iban mangayu' duwaa pa Tuhan dayn ha tabang iban hindu' kaniyu sin R\u016b sin Tuhan minsan ku'nu-ku'nu waktu. Na, hangkan dayn ha sabab yan, subay kamu majaga dayn ha sasat unu-unu na, iban subay niyu taptap piyapangayuan duwaa in manga pagkahi niyu Almasihin kat\u0101n."
                            },
                            {
                                "text": " Iban pangayui niyu da isab aku duwaa, bang mayan aku hinduan sin Tuhan sin hibichara ku bang dumatung na in waktu ku mamichara pasal sin Parman sin Tuhan, iban dihilan niya aku isug magpamahalayak sin Bayta' Marayaw, amu in wala' kiyaingatan sin manga tau sin masa nakauna."
                            },
                            {
                                "text": "In aku amu in yari bihaun ha lawm j\u012bl, amuna in kiyawakilan sin Almasi magpamahalayak sin Bayta' Marayaw pasal niya. Hangkan pangayui niyu tuud aku duwaa, bang mayan aku umisug magpamahalayak sin Bayta' Marayaw, sabab amu yan in hinang kiyasuku' k\u0101ku' sin Tuhan."
                            },
                            {
                                "text": "  In taymanghud taniyu kalasahan hi Tikikus, amu in hambuuk da isab daraakun sin panghu' natu' kapangandulan, amuna in mamayta' kaniyu sin pasalan ku, ha supaya niyu kaingatan bang maunu-unu na in kah\u0101lan ku."
                            },
                            {
                                "text": "Pakawnun ku siya mamayta' kaniyu sin kah\u0101lan sin kami kat\u0101n d\u012b ha ini ha supaya isab humugut in lawm atay niyu."
                            },
                            {
                                "text": " Mura-murahan bang mayan kamu kat\u0101n dihilan sin Tuhan, Ama' natu', iban sin panghu' natu', \u012asa Almasi, kasannyangan, iban tabangan kamu lumasa ha kat\u0101n taymanghud niyu Almasihin sabab sin pagpangandul niyu ha Almasi."
                            },
                            {
                                "text": "Iban mura-murahan bang mayan sin Tuhan dihilan tulung-tabang in kamu kat\u0101n, amu in di' magkabugtu' in lasa ha panghu' natu' \u012asa Almasi.  Wassalam.  "
                            }
                        ]
                    }
                ]
            },
            {
                "names": [
                    "Philippians"
                ],
                "usfm_id": "PHP",
                "abbreviation": "Phil",
                "chapters": [
                    {
                        "verses": [
                            {
                                "text": "  In sulat ini naug dayn k\u0101ku', hi Paul, iban sin iban ku hi Timuti. In kami ini karuwa \u012bpun hi \u012asa Almasi.  Hipasampay namu' in sulat ini mawn kaniyu kat\u0101n, manga suku' sin Tuhan nagparachaya kan \u012asa Almasi, duun ha hula' Pilipi, sampay da isab pa manga nakura' niyu iban sin manga kaibanan Almasihin timatabang sin manga hinang duun ha lawman niyu manga jamaa Almasihin."
                            },
                            {
                                "text": " Mura-murahan bang mayan kamu dihilan sin Tuhan, Ama' natu', iban Panghu' natu' \u012asa Almasi, tulung-tabang iban kasannyangan sin lawm atay niyu."
                            },
                            {
                                "text": "  Magsarang-sukul aku pa Tuhan, amu in paghulas-sangsaan ku, ha pasal niyu sakahaba' waktu katumtuman ta kamu."
                            },
                            {
                                "text": "Iban makuyag in atay ku ha sakahaba' waktu masabbut ta kamu bang aku mangarap pa Tuhan ha pasal niyu."
                            },
                            {
                                "text": "Iban hangkan aku makuyag, pasal katumtuman ku in kaagi niyu nagtabang k\u0101ku' nagpasaplag sin Bayta' Marayaw ha pasal hi \u012asa Almasi. L\u0101gi' in pagtabang niyu k\u0101ku' dayn ha waktu pa sin tagna' niyu nagparachaya kan \u012asa sampay pa bihaun."
                            },
                            {
                                "text": "Iban natatantu ku tuud sin in hinang marayaw, amu in iyukkil sin Tuhan duun ha pamikil niyu, di' niya tuud bugtuun sampay pa adlaw pagbalik hi \u012asa Almasi mari pa dunya. G\u0101m mayan talusun niya ha waktu sin pagbalik hi \u012asa."
                            },
                            {
                                "text": " In kamu tattap ha lawm atay ku, hangkan patut da tuud kamu tumtumun ku, pasal in kamu yan awn lamud niyu ha kat\u0101n hinang kiyatukbal k\u0101ku' sin Tuhan. Timabang tuud kamu k\u0101ku' minsan aku yari najij\u012bl, iban sin ha waktu ku namawgbug sin kasabunnalan, amu in kapagsambung-laung ku iban sin manga tau simulang sin Bayta' Marayaw pasal hi \u012asa, iban da isab ha waktu ku nagpamahalayak sin Bayta' Marayaw."
                            },
                            {
                                "text": "Tuhan da in makaingat sin bunnal tuud in landu' sin tumtum ku kaniyu kat\u0101n. Karna' in lasa ku kaniyu biya' da sin lasa hi \u012asa Almasi kaniyu."
                            },
                            {
                                "text": " Pangayuun ku duwaa pa Tuhan bang mayan sum\u016bng in kasi-lasa niyu ha pagkahi niyu. Damikkiyan bang mayan isab sum\u016bng da in ingat niyu pasal pa Tuhan iban sin pagsilang niyu sin mang\u012b' iban marayaw,"
                            },
                            {
                                "text": "ha supaya niyu kaingatan (iban mahinang) bang unu tuud in marayaw. Na, amuna yan in makatabang kaniyu, ha supaya ha adlaw pagbalik sin Almasi mari pa dunya, malanu' in atay niyu. Wayruun tamak-tawktuk kab\u0101kan niya duun kaniyu."
                            },
                            {
                                "text": "L\u0101gi' tattap da kamu huminang sin unu-unu marayaw iban mabuntul kaagi sin tabang hi \u012asa Almasi kaniyu, ha supaya pudjihun sin tau iban sanglitun sin tau in Tuhan."
                            },
                            {
                                "text": "  Manga taymanghud ku, mabaya' ku hipaingat kaniyu sin marayaw sadja in guwaan sin unu-unu kat\u0101n pakaradjaan kimugdan k\u0101ku', sabab nakatabang k\u0101ku' nagpasaplag sin Bayta' Marayaw."
                            },
                            {
                                "text": "Minsan in manga sundalu amu in nagjajaga sin astana' sin sultan, in sila kat\u0101n iban na sin kaibanan tau d\u012b, kaingatan nila sin in aku naj\u012bl pasal sin pagbawgbug ku ha Almasi."
                            },
                            {
                                "text": "Iban kiyarayaw da isab in pagj\u012bl k\u0101ku' pasal nakarihil kusug ha pangandul sin kamatauran sin manga taymanghud natu' ha Panghu', hangkan sim\u016bng na in tawakkal nila iban nalawa' in buga' nila magnas\u012bhat sin Parman sin Tuhan."
                            },
                            {
                                "text": " Bunnal awn kaibanan manga Almasihin, mang\u012b' in maksud nila sin pagpasaplag sin panghindu' sin Almasi, pasal in sila ini maiggil k\u0101ku' iban mabaya' sila tumaas dayn k\u0101ku'. Sumagawa' in kaibanan, bang sila magpasaplag sin panghindu' sin Almasi, marayaw in maksud sin atay nila."
                            },
                            {
                                "text": "Iban malasa sila k\u0101ku'. Kiyaiingatan nila sin in aku nap\u012b' sin Tuhan mamawgbug sin Bayta' Marayaw."
                            },
                            {
                                "text": "Sumagawa' in kaibanan tau, amu in nasabbut ku nakauna, bukun marayaw in maksud nila nagpasampay sin panghindu' sin Almasi. Mabaya' sila dumayaw iban tumaas in hinang nila dayn k\u0101ku' pasal in pangannal nila in hinang nila makarihil iban makaruhun sin kasusahan ku d\u012b ha lawm j\u012bl."
                            },
                            {
                                "text": " Malayngkan minsan biya' ha yan in hinang nila, di' da aku maghaatay. G\u0101m mayan makuyag aku sin h\u012bhinang nila, minsan da mang\u012b', atawa marayaw in maksud nila, minsan biya' diin, bang mayan in hipagnas\u012bhat nila wayruun da dugaing dayn kan \u012asa Almasi.  L\u0101gi' magsus\u016bng in kakuyagan ku"
                            },
                            {
                                "text": "pasal kiyaiingatan ku sin in aku malappas da pasal sin pagpangayu' niyu k\u0101ku' duwaa pa Tuhan iban dayn ha tulung-tabang k\u0101ku' sin R\u016b sin Tuhan, amu in piyatulun k\u0101ku' hi \u012asa Almasi."
                            },
                            {
                                "text": "Iban in angutun ku tuud iban huwatun ku bang mayan in hinang kiyasuku' k\u0101ku' sin Tuhan di' karapatan. Iban bang mayan di' mabugtu' in tawakkal ku magnas\u012bhat ha unu-unu waktu, awla na ha waktu bihaun. Iban di' aku maghaatay minsan aku mabuhi' atawa mapatay bang mayan karihilan ku kalagguan in Almasi, pasal asal ku siya liyalaggu' dayn sin tagna'."
                            },
                            {
                                "text": "Karna' bang d\u012bhun k\u0101ku', marayaw da isab in buhi' aku, pasal mahinang ku in unu-unu kat\u0101n, amu in makarihil kalagguan ha Almasi. Sumagawa' labi pa isab marayaw bang aku mapatay."
                            },
                            {
                                "text": "Malayngkan, bang mataud in mahinang ku marayaw kan \u012asa ha salugay ku buhi', na, di' ku na kaingatan bang unu tuud in marayaw p\u012bun ku, kabuhi' ka atawa kamatay."
                            },
                            {
                                "text": "Na, nag'uutung-bisud in pikilan ku ini. Mabaya' na tuud aku mamutawan dayn ha dunya ini pasal amuna tuud ini in labi marayaw, karna' magt\u016by na aku kaukuman sin Almasi."
                            },
                            {
                                "text": "Sumagawa' dayn ha pasal niyu, marayaw pa isab h\u0101tiku in dim\u012b na muna aku ha dunya, ha supaya aku makatabang kaniyu."
                            },
                            {
                                "text": "Na, sabab sin kagunahan niyu aku, hangkan bihaun tantu na tuud in pikilan ku sin dim\u012b na muna aku kaniyu, ha supaya aku makatabang kaniyu magpas\u016bng sin pagparachaya niyu, iban makatabang dumugang sin kakuyagan niyu, amu in bunga sin pagparachaya niyu."
                            },
                            {
                                "text": "Hangkan bang aku makabalik na mawn kaniyu, sum\u016bng in pagsanglit niyu kan \u012asa Almasi, sabab dayn ha pasalan sin manga nahinang niya k\u0101ku'."
                            },
                            {
                                "text": " Sumagawa' in labi awla marayaw hinangun niyu bihaun, subay kamu sumangun sin palangay iban addat-tab\u012bat, amu in mat\u016bp ha manga tau amu in agad ha Bayta' Marayaw pasal sin Almasi, ha supaya makakawn na ka aku magbalik kaniyu atawa di', karungugan ku da mayan sin masi niyu giyugunggungan in \u012bman niyu. Sarta' karungugan ku da isab in kamu hangka-atay iban hangka-pikilan ha maksud niyu mamawgbug sin Bayta' Marayaw pasal sin Almasi."
                            },
                            {
                                "text": "Ayaw kamu mabuga' ha manga tau simusulang kaniyu. Pataptapa niyu in atay niyu, pasal bang niyu mahinang in biya' ha ini, na amuna yan in magpakita' ha manga tau simusulang kaniyu sin masiksa' sila ha waktu sus\u016bngun. Ampa in kamu malappas dayn ha kasiksaan, pasal Tuhan in lumappas kaniyu."
                            },
                            {
                                "text": "Karna' in kamu yan d\u012bhilan sin Tuhan kalagguan maghulas-sangsa' ha Almasi. Hangkan in pag'agad niyu ha Almasi bukun sadja ha magparachaya kaniya, sagawa' magad isab kamu numanam kabinsanaan dayn ha pasal niya."
                            },
                            {
                                "text": "L\u0101gi', in kamu iban aku sama-sibu' limabay kabinsanaan pasal sin pagbawgbug natu' sin Almasi. Iban biya' na sin kiyarungugan niyu in kabinsanaan kimugdan k\u0101ku' sin nakalabay amu in k\u012bta' niyu, amura isab in kabinsanaan niyananam ku bihaun. "
                            }
                        ]
                    },
                    {
                        "verses": [
                            {
                                "text": "  Na, kiyaiingatan ku in kamu yan mahugut in \u012bman niyu, sabab sin paghambuuk niyu ha Almasi, iban way na kasusahan sin atay niyu sabab sin lasa niya kaniyu. Damikkiyan in kamu kat\u0101n piyapaghambuuk sin R\u016b sin Tuhan. L\u0101gi' maulung iban makasi kamu ha pagkahi niyu."
                            },
                            {
                                "text": "Na, pagga kamu biya' da ha yan, na junjungun ku kaniyu sin papag'uyunun niyu in manga pamikil niyu iban paglasa-liyasahi tuud kamu. Karna' bang niyu mahinang in biya' ha yan maghangka-atay iban maghangka-maksud, jumukup tuud in kakuyagan sin atay ku."
                            },
                            {
                                "text": "Ayaw tuud kamu huminang sin unu-unu amu in maksud niya magpataas sin baran niyu dayn ha manga pagkahi niyu iban amu in makarihil kabantugan pa baran niyu sadja. G\u0101m mayan subay mababa' in pagd\u0101 niyu sin baran niyu iban subay niyu pikilun in kaibanan tau labi marayaw dayn kaniyu."
                            },
                            {
                                "text": "Subay niyu parulihun in kabayaan iban karayawan sin kaibanan niyu, bukun sadja amu in pikilun niyu in tungud pa baran niyu."
                            },
                            {
                                "text": "In pag'atay niyu subay biya' da sin pag'atay hi \u012asa Almasi."
                            },
                            {
                                "text": "In siya asal sibu' in h\u0101l sin kaawnan niya iban Tuhan dayn ha tagna'. Sumagawa' minsan siya bunnal Tuhan, wala' siya nagpikil gunggungan niya in kapatutan niya magsibu' iban Tuhan."
                            },
                            {
                                "text": "G\u0101m mayan biyutawanan niya in kat\u0101n kajarihanan sin pagka-Tuhan niya, ampa siya limahil pa dunya nagbaran m\u0101nusiya', sarta' h\u012bnang niya in baran niya hambuuk daraakun."
                            },
                            {
                                "text": "Iban nahinang mayan siya m\u0101nusiya', nagpatibaba' tuud siya sin pagd\u0101 sin baran niya sarta' kiyahagad niya tuud in unu-unu kat\u0101n daakan kaniya sin Tuhan sampay tiyayma' niya tuud in kamatay, amu in kasipugan kiyabutang kaniya ha kalansang kaniya pa usuk."
                            },
                            {
                                "text": "Hangkan dayn ha pasal ini, iyangkat siya sin Tuhan pa salaggu'-laggu' kalagguan iban d\u012bhilan siya sin salaggu'-laggu' ng\u0101n."
                            },
                            {
                                "text": "Na, dayn ha pasal sin kalagguan sin ng\u0101n hi \u012asa, in kat\u0101n naghuhula' ha lawm sin surga' iban dunya sampay pa manga tau amu in miyatay na, lumuhud mamudji kaniya."
                            },
                            {
                                "text": "Iban in sila kat\u0101n magsabunnal na ha karungugan sin kat\u0101n sin in hi \u012asa Almasi amuna in Panghu' sin unu-unu kat\u0101n. Na, dayn ha hinang nila yan karihilan kalagguan in Tuhan."
                            },
                            {
                                "text": "  Na, manga bagay ku kalasahan, in kamu kiyahagad niyu tuud in kat\u0101n hindu' ku kaniyu ha sa'bu ku duun pa kaniyu, sagawa' labi pa tuud isab marayaw bang niyu kahagarun in hindu' ku bihaun, minsan aku wala' duun kaniyu. Ayaw niyu bugtua in pag'agad niyu sin manga daakan sin Almasi, iban pagmabuga' tuud kamu pa Tuhan, sampay maabut in waktu matalus na in hinang sin paglappas kaniyu."
                            },
                            {
                                "text": "Karna' Tuhan in nagtatabang kaniyu ha supaya kamu bayaan tuud huminang iban magkahagad sin maksud niya hipahinang kaniyu."
                            },
                            {
                                "text": " Iban ha kat\u0101n hinang niyu subay kamu di' magsumlut iban di' sumagga' sin unu-unu na kiyahandak kaniyu,"
                            },
                            {
                                "text": "ha supaya in kamu amu in tau naitung na manga anak sin Tuhan, amu in way tamak-tawktuk niyu, di' huminang sin unu-unu mang\u012b' ha supaya wayruun ng\u012b' kabaakan duun kaniyu. Minsan kamu d\u012b ha lawm dunya naglalamugay iban sin manga tau mang\u012b' iban bingkuk in pikilan, biya' sapantun kamu sin manga bituun amu in dumihil kasawahan pa lawm dunya."
                            },
                            {
                                "text": "Karna' kamu in magpamahalayak kanila sin Parman sin Tuhan, amu in makarihil kanila sin kabuhi' salama-lama. Na, bang niyu mahinang in biya' ha yan makuyag tuud aku, pasal pagbalik sin Almasi mari, makapagbansag na aku ha pasal niyu sin in hulas-sangsa' ku nagnas\u012bhat kaniyu wala' da isab naluppas."
                            },
                            {
                                "text": " Na, in \u012bman niyu ha Almasi amuna in nahinang biya' sapantun kulban hiungsud niyu pa Tuhan. Na, bang kagunahan in dugu'-nyawa ku hipagpajukup sin pagkulbanan niyu, di' tuud aku mag'\u0101ng-'\u0101ng mamutawan sin kabuhi' ku. G\u0101m mayan makuyag tuud aku. Damikkiyan makuyag da isab aku pasal sin \u012bman niyu, biya' da isab sin kakuyagan niyu."
                            },
                            {
                                "text": "Hangkan bang aku sawpama maabut na d\u012b, ayaw kamu magsusa. G\u0101m mayan subay kamu magad magk\u016bg-kuyag k\u0101ku'."
                            },
                            {
                                "text": "  Na, mura-murahan bang dum\u016bl da in Panghu' \u012asa, daakun ku mawn kaniyu hi Timuti ha masamut ini, ha supaya ha pagbalik niya kaingatan ku in kah\u0101lan niyu, amu in makapasannyang sin pamikil ku."
                            },
                            {
                                "text": "Wayruun dugaing tau dayn kan Timuti amu in biya' k\u0101ku' in pagparuli sin kah\u0101lan niyu."
                            },
                            {
                                "text": "Pasal in kaibanan tau in piyaparuli nila sadja, amu in manga hinang kabayaan sin baran nila hinangun, bukun amu in hinang diyaakan kanila hi \u012asa Almasi."
                            },
                            {
                                "text": "L\u0101gi' in hi Timuti kiyaiingatan niyu na sin in siya kapangandulan. Tiyabangan niya aku nagpasaplag sin Bayta' Marayaw, biya' kaagi sin hambuuk anak magtabang ha ama' niya."
                            },
                            {
                                "text": "Giyuguun ku bang mayan mapakawn ku kaniyu hi Timuti, bang ku kaingatan na in hukuman hibutang k\u0101ku'."
                            },
                            {
                                "text": "Iban bang isab dum\u016bl da in Tuhan, mawn da aku kaniyu ha masamut."
                            },
                            {
                                "text": " Sumagawa' napikil ku sin subay ku pakawnun kaniyu in taymanghud natu' hi Ipaprudi, amu in piyakari niyu nagparuli k\u0101ku'. Siya in iban ku amu in timabang k\u0101ku' himinang sin manga diyaakan sin Tuhan k\u0101ku', iban timabang k\u0101ku' simagga' sin unu-unu mang\u012b'."
                            },
                            {
                                "text": "In hangkan ku siya pabalikun na mawn kaniyu pasal landu' siya timumtum kaniyu kat\u0101n. Sarta' nasusa siya pasal sin nakarungug kamu suysuy sin n\u0101sakit siya."
                            },
                            {
                                "text": "Na, bunnal tuud isab sin n\u0101sakit siya iban ambaya' tuud siya nar\u0101 sin sakit niya. Sumagawa' in Tuhan maluuy kaniya iban maluuy da isab k\u0101ku'. Karna' bang siya miyatay magduruhun tuud in karukkaan ku."
                            },
                            {
                                "text": "Iban hangkan aku mabaya' tuud pauwiun ku na siya mawn kaniyu, ha supaya isab k\u016bgan kamu pagkita' niyu kaniya magbalik, iban ha supaya isab gumaan in kasusahan ku pasal niyu."
                            },
                            {
                                "text": "In dayaw niya bang siya dumatung na mawn kaniyu, b\u0101kun niyu siya iban pagk\u016bg-kuyag bilang hambuuk taymanghud natu' agad ha Panghu'. Asal in kat\u0101n tau amu in biya' sin addat niya subay sila lagguun."
                            },
                            {
                                "text": "Pasal ambaya' na siya matay karna' sabab sin pagsangsa' niya ha Almasi. Iban atas niya piyagt\u016bk in dugu'-nyawa niya, ha supaya niya mahinang in diyaakan niyu kaniya mari k\u0101ku', pasal di' kamu makakari baran niyu tumabang k\u0101ku'. "
                            }
                        ]
                    },
                    {
                        "verses": [
                            {
                                "text": "  Mahuli dayn duun manga taymanghud ku, pagk\u016bg-kuyag kamu pasal sin in kamu suku' sin Panghu'.  Di' tuud aku maghaatay sin luug ku magbalik-balik sin hindu' amu in bakas ku siyulat kaniyu, pasal sin ini hikarayaw kaniyu, ha supaya kamu makatangkis dayn ha kang\u012ban."
                            },
                            {
                                "text": "Halli' tuud kamu dayn ha manga tau maghinang mang\u012b', amu in biya' manga iru' k\u0101ngug, amu in manglingug sin panghindu' sin daakan sin Tuhan. Karna' laung nila, di' kunu' kamu masuku' sin Tuhan bang kamu di' magpaislam."
                            },
                            {
                                "text": "Sagawa' ini in hikabayta' ku kaniyu. In kitaniyu Almasihin amuna in bunnal suku' sin Tuhan, amu in naitung sin Tuhan naislam, bukun sila, pasal in pagtaat taniyu pa Tuhan miyamagad sin agihan sin R\u016b sin Tuhan. L\u0101gi' in liyalaggu' natu' amu in pasal sin nahinang hi \u012asa Almasi k\u0101tu'niyu. Di' kitaniyu mangandul ha manga pakaradjaan, amu in biya' sin pag'islam."
                            },
                            {
                                "text": "Na, tantu makajari da isab aku mangandul ha manga pakaradjaan biya' ha yan.  Bang ha pikil sin hambuuk tau, bat tantu tuud malappas siya bang siya magad sin manga pakaradjaan ini, na labi pa tantu in kalappasan ku dayn kaniya pasal in manga hinang yan, mawgay ku na naagad h\u012bnang."
                            },
                            {
                                "text": "Karna' in aku ini piyag'anak purul tuud Hibrani, tubu' sin pihak sin Binjamin, amu in hambuuk anak sin kamaasan taniyu hi Israil. Hangkan pag'ubus walu adlaw dayn ha kapag'anak k\u0101ku' magt\u016by aku \u012bslam. L\u0101gi' iyagad ku h\u012bnang in kat\u0101n daakan sin sara' agama sin manga Yahudi pasal in aku bakas hambuuk Parisi, amu in namawgbug tuud sin sara' agama."
                            },
                            {
                                "text": "Iban puspus tuud in pagbawgbug ku sin daakan sin sara' agama iyaagaran ku. Hangkan, minsan in manga tau agad ha Almasi, p\u012bnjala' ku. Na, bang ha tungud da sin buntul sin i'tikad ha paghinang sin manga daakan sin sara' agama, na, hikabayta' ku wayruun tuud ng\u012b' kabaakan sin tau d\u012b k\u0101ku'."
                            },
                            {
                                "text": " Sumagawa' bihaun in kat\u0101n yan amu in bakas ku \u012btung pal'untungan maharga', biyutawanan ku na, karna' sabab sin Almasi."
                            },
                            {
                                "text": "Napikil ku, wayruun na humalga' iban dumayaw dayn sin ingat ku pasal hi \u012asa Almasi, amu in Panghu' ku. Hangkan ha pasal niya biyutawanan ku, bukun sadja in pal'untungan ku maharga', sa' in kat\u0101n unu-unu na. Iban n\u012byat ku na biya' lummi', biyugit ha supaya aku masuku' sin Almasi."
                            },
                            {
                                "text": "Iban ha supaya isab aku makapaghambuuk iban siya. In kabayaan ku, karihilan aku sin Tuhan ka\u0101dilan, bukun amu in naug dayn ha baran ku pasal sin pag'agad ku sin sara' agama, sumagawa' dayn ha pasal sin pagparachaya iban pangandul ku ha Almasi. In ka\u0101dilan yan naug dayn ha Tuhan pa manga tau magparachaya ha Almasi."
                            },
                            {
                                "text": "Na, bihaun in kabayaan ku sadja ingatun ku tuud in Almasi iban kalabayan ku in kusug sin kawasa niya nabuhi' nagbalik dayn ha kamatay, iban numanam sin manga kabinsanaan liyabayan niya, ha supaya aku mabiya' kaniya --biya' sin kaagi niya timayma' sin kamatay."
                            },
                            {
                                "text": "Iban amuna in huwat-huwat ku, buhiun da isab aku sin Tuhan magbalik dayn ha kamatay ha adlaw mahuli."
                            },
                            {
                                "text": "  Malayngkan bukun aku nagsulat sin biya' ha ini bat in h\u0101ti niya naawn na d\u012b k\u0101ku' in kat\u0101n yan, atawa way na sawayun k\u0101ku'. Sumagawa' nagtutuyu' tuud aku ha supaya magmakbul d\u012b k\u0101ku' in maksud sin Almasi simuku' k\u0101ku'."
                            },
                            {
                                "text": "In bunnal niya manga taymanghud ku wala' tuud isab aku nagpikil sin nakawa' ku na in kat\u0101n miyaksud sin Almasi k\u0101ku'. Sumagawa' in hambuuk-buuk napikil ku hinangun, lupahun ku na in manga unu-unu kat\u0101n nahinang ku bakas iban sin unu-unu na kiyalabayan ku. Amu na in tuyuan ku bihaun bang mayan masuku' ku na in unu-unu kat\u0101n amu in miyaksud sin Tuhan k\u0101ku' ha sus\u016bngun."
                            },
                            {
                                "text": "Na, hangkan di' ku bugtuun in panawan sin maksud ku, ha supaya ku makawa' in tungbas sin Tuhan, amu in piyagmuhut-muhut ku. In tungbas pag'iyanun ku ini amu in kabuhi' salama-lama ha lawm surga'. Iban hangkan kitaniyu makatayma' sin tungbas niya yan, sabab-karna' sin pagpangandul natu' kan \u012asa Almasi."
                            },
                            {
                                "text": " Na, in dayaw niya, in kitaniyu kat\u0101n suku' hi \u012asa, amu in mahugut na in \u012bman, subay biya' ha yan in pikilun natu'. Sagawa' bang sawpama awn kaibanan tau duun kaniyu, amu in di' umuyun ha pikilan yan, na Tuhan na in dumihil sawa sin pamikil niya ha h\u0101l yan."
                            },
                            {
                                "text": "Sumagawa' unu bang unu na, subay natu' tuud masi-masi gunggungan iban agarun in asal kiyahindu' k\u0101tu'."
                            },
                            {
                                "text": " Na, manga taymanghud ku paghambuuk kamu iban sin kaibanan Almasihin sumingud sin addat-tab\u012bat ku. Indani niyu da in addat-tab\u012bat sin manga tau, amu in miyamagad sin manga hindu' namu', ampa niyu singuran isab in addat-tab\u012bat nila."
                            },
                            {
                                "text": "Karna' mataud in manga tau wala' nila hiyalgaan in kamatay hi \u012asa ha usuk amu in piyagpatayan kaniya. In addat-tab\u012bat nila mang\u012b'. Sali' tuud iban sin addat-tab\u012bat sin manga tau amu in kimukuntara ha Almasi. Hangkan minsan bakas ku na ini kiyabayta' kaniyu, hibayta' ku kaniyu magbalik bihaun pasal landu' aku nasusa sin kah\u0101lan sin manga tau yan."
                            },
                            {
                                "text": "In kas\u016bngan sin manga tau ini pa narka', pasal amuna in h\u012bnang nila patuhanan nila in unu-unu kat\u0101n katuburan sin hawa-napsu nila. L\u0101gi' piyag'abbu nila pa in manga hinang nila makasipug, iban amu sadja in maharga' kanila in unu-unu kat\u0101n d\u012b ha dunya."
                            },
                            {
                                "text": "Sumagawa' in kitaniyu dugaing dayn kanila, sabab ha adlaw mahuli in luggiya' hula' natu' didtu ha surga'. Iban piyagtatagad-tagaran natu' tuud in pagbalik dayn ha surga' sin manglalappas k\u0101tu', amu in Panghu' natu' \u012asa Almasi."
                            },
                            {
                                "text": "Iban pagdatung sin waktu yan, in manga baran natu' ini, amu in magkasakit iban magkamatay, pindahan niya na pa biya' sin baran niya, amu in mat\u016bp maghula' ha surga'. Nahinang niya in biya' ha ini pasal sin kudarat niya, amu in nakarihil kaniya kawasa magbaya'-baya' ha unu-unu kat\u0101n. "
                            }
                        ]
                    },
                    {
                        "verses": [
                            {
                                "text": "  Na, hangkan manga taymanghud ku, manga bagay ku kalasahan, pagga biya' ha yan in giyuguun natu' makawa' dayn ha Panghu', na, subay niyu bawgbugan in pag'agad niyu kaniya. Landu' tuud aku malasa kaniyu iban timumtum na tuud aku kaniyu. Kamu na yan in makarihil k\u0101ku' kakuyagan, iban kamu in biya' hantang sasalamatan natabuk ku tungbas sin hulas-sangsa' ku."
                            },
                            {
                                "text": " Junjungun ku kaniyu, Uldiya iban hi Sintika, pagsulut-siyuluti kamu biya' sin magtaymanghud, pasal in kamu yan agad kan Panghu' \u012asa."
                            },
                            {
                                "text": "Iban in ikaw isab, amu in iban ku kapangandulan nagsangsa' ha Tuhan, pangayuun ku kaymu, tabangi tuud in duwa babai yan, pasal in sila yan nagluug tuud timabang k\u0101ku' nagpasaplag sin Bayta' Marayaw. Sila na tuud yan in timabang k\u0101ku' iban hi Kilimin iban sin manga pan\u0101iban ku kaibanan naghinang, amu in kiyasulat in manga ng\u0101n nila ha Kitab, amu piyagsusulatan sin Tuhan sin manga ng\u0101n sin manga tau amu in makatayma' sin kabuhi' salama-lama."
                            },
                            {
                                "text": " Mura-murahan bang mayan kamu daran magk\u016bg-kuyag ha pasalan sin in kamu suku' sin Panghu'. Kabalikan ku in bichara ku, pagk\u016bg-kuyag kamu."
                            },
                            {
                                "text": " Subay kamu mahanunut iban marayaw ha tau kat\u0101n pasal masuuk na magbalik mari hi Panghu' natu' \u012asa."
                            },
                            {
                                "text": "Ayaw kamu magsusa ha unu-unu na. Sagawa' biya' ha ini in hinangun niyu. Bang kamu mangarap pa Tuhan, pangayu' kamu kaniya sin unu-unu kat\u0101n kagunahan niyu, iban pagsarang-sukul kamu kaniya ha sakaba' niyu mangayu'."
                            },
                            {
                                "text": "Na, bang niyu mahinang in biya' ha yan, dihilan kamu sin Tuhan kasannyangan ha lawm atay, amu in kasannyangan landu' marayaw di' maabut sin pikilan sin m\u0101nusiya'. L\u0101gi' in kasannyangan yan tumabang kaniyu di' magpas\u016bd sin unu-unu kasusahan iban mang\u012b' pa atay iban pamikil niyu. Na, hangkan kamu karihilan sin kasannyangan yan pasal in kamu suku' hi \u012asa Almasi."
                            },
                            {
                                "text": " Na, mahuli dayn duun manga taymanghud ku, pah\u016bpa niyu pa lawm pamikil niyu in manga unu-unu marayaw iban amu in mat\u016bp sanglitun, biya' na sin manga unu-unu amu in awn kasabunnalan niya, mat\u016bp bantugun iban lagguun, mabuntul, suchi, makarihil kakuyagan, iban makasulut ha manga tau labi awla na pa Tuhan."
                            },
                            {
                                "text": "Hinanga niyu in kat\u0101n bakas kiyahindu' ku kaniyu, amu in tiyayma' niyu dayn k\u0101ku'. Agara niyu in nas\u012bhat diyungug niyu dayn k\u0101ku' iban sin k\u012bta' niyu h\u012bhinang ku. Na, bang niyu ini mahinang, in Tuhan amu in magdirihil sin kasannyangan ha pangatayan iban pamikil taniyu, tattap sadja miyamagad kaniyu."
                            },
                            {
                                "text": "  Landu' tuud aku makuyag iban magsarang-sukul pa Panghu' sin minsan malugay na way tabang dayn kaniyu, bihaun tiyatabangan niyu aku magbalik. Bukun aku nagbichara biya' ha ini bat in h\u0101ti niya biyugtu' niyu na in pagtabang niyu k\u0101ku' sin waktu nakalabay yaun, sagawa' pasal wayruun pa lugal niyu magpakita' sin pagparuli niyu k\u0101ku'."
                            },
                            {
                                "text": "Iban bukun aku hangkan nagbichara biya' ha ini bat nagmasusa aku pasal sin kulang-kabus ku, karna' in aku ini makaingat na sumandal. Mamarahi na aku sin unu-unu na in awn k\u0101ku'."
                            },
                            {
                                "text": "Kiyaingatan ku na bang biya' diin in parasahan sin wayruun, iban sin parasahan sin ballabi-labihan. Kiyananaman ku na tuud, hangkan na minsan aku hawnu-hawnu lugal iban ku'nu-ku'nu waktu, mamarahi aku bang awn makaun ku atawa way, sabab in yan kiyalabayan ku na. Iban sibu' da ballabi-labihan aku atawa kiyakabusan, di' da isab aku magsusa."
                            },
                            {
                                "text": "Karna' in aku dihilan kusug sin Almasi sumandal sin unu-unu na kumugdan pa baran ku."
                            },
                            {
                                "text": " Sumagawa' minsan bih\u0101dtu, marayaw da tuud isab sin nakatabang kamu sin manga kasigpitan ku."
                            },
                            {
                                "text": "L\u0101gi' in kamu yan ha hula' Pilipi nakaingat sin ha waktu sin pag'\u012bg ku dayn ha hula' Makidun, amu in waktu tagna' ku nagnas\u012bhat kaniyu pasal sin Bayta' Marayaw, wayruun dugaing jamaa Almasihin timabang k\u0101ku' bang bukun kamu. Amura kamu in manga iban ku nagtabang-tiyabangi."
                            },
                            {
                                "text": "Iban minsan ha waktu duun pa aku ha d\u0101ira sin Tisalunika, bukun sadja nakaminsan piyapar\u0101han niyu aku tabang."
                            },
                            {
                                "text": "Malayngkan bukun aku nagbichara biya' ha ini bat amu in piyuhung ku sadja in tabang niyu, sagawa' in kabayaan ku, makab\u0101k kamu pal'untungan dakula' dayn ha Tuhan, tungbas sin hinang niyu."
                            },
                            {
                                "text": "Natabuk ku na in bayad sin buddi ku kaniyu, karna' yari na natabuk ku in piyar\u0101 niyu kan Ipaprudi mari k\u0101ku'. In kagunahan ku kat\u0101n natabuk ku na. L\u0101gi' ballabi-labihan in balanja' ku. In tabang niyu ini k\u0101ku' biya' da sin hambuuk lalabutan mahamut tuud, amu in biya' kulban iyungsud niyu pa Tuhan, amu in makasulut kaniya, h\u0101ti niya, taymaun tuud sin Tuhan."
                            },
                            {
                                "text": "Na, in kamu isab dihilan sin Tuhan, amu in paghulas-sangsaan ku, sin unu-unu kat\u0101n kagunahan niyu guwa' dayn ha alta' niya di' kaliyuhan. Iban hangkan bih\u0101dtu sabab-karna' dayn ha hinang hi \u012asa Almasi."
                            },
                            {
                                "text": " Mura-murahan bang mayan in Tuhan, Ama' natu', pudjihun saumul-umul. Amin."
                            },
                            {
                                "text": "  Mahuli dayn duun pasampaya niyu in salam-duwaa ku pa kat\u0101n tau sin Tuhan, amu in sasuku' sin naghambuuk iban hi \u012asa Almasi. Damikkiyan in manga taymanghud ku Almasihin ini d\u012b, mabaya' da isab magpasampay sin salam-duwaa nila mawn kaniyu."
                            },
                            {
                                "text": "Iban isab in kat\u0101n tau sin Tuhan d\u012b ha ini, labi awla na in manga naghihinang ha astana' sin Sultan Puntukan, mabaya' isab magpasampay sin salam-duwaa nila mawn kaniyu kat\u0101n."
                            },
                            {
                                "text": " Mura-murahan bang mayan in kamu kat\u0101n dihilan tulung-tabang sin Panghu' \u012asa Almasi.  Wassalam.  "
                            }
                        ]
                    }
                ]
            },
            {
                "names": [
                    "Colossians"
                ],
                "usfm_id": "COL",
                "abbreviation": "Col",
                "chapters": [
                    {
                        "verses": [
                            {
                                "text": "  In sulat ini naug dayn k\u0101ku', hi Paul, iban sin taymanghud natu' hi Timuti. In aku ini kiyawakilan hi \u012asa Almasi magpasaplag sin panghindu' niya pa manga tau, pasal amuna ini in hinang kabayaan sin Tuhan hipahinang k\u0101ku'."
                            },
                            {
                                "text": " Hipasampay namu' in sulat ini mawn pa kaniyu manga tau suku' sin Tuhan duun ha d\u0101ira Kulussa, pa kaniyu manga taymanghud, amu mahugut in \u012bman niyu ha Almasi.  Mura-murahan bang mayan kamu dihilan sin Tuhan, Ama' natu', tulung-tabang iban kasannyangan sin lawm atay niyu."
                            },
                            {
                                "text": "  Na, ha sakahaba' kamu pangayuan namu' duwaa pa Tuhan, amu in Ama' sin Panghu' natu', \u012asa Almasi, di' namu' tuud kalupahan magsarang-sukul kaniya."
                            },
                            {
                                "text": "Karna' diyungug namu' in pasal sin kusug sin pangandul niyu kan \u012asa Almasi iban sin kasi-lasa niyu ha kat\u0101n tau suku' sin Tuhan."
                            },
                            {
                                "text": "Na, in sabab hangkan makusug in pagparachaya niyu kan \u012asa iban kasi-lasa niyu ha pagkahi niyu Almasihin, sabab hiyuhuwat-huwat niyu makawa' in tiyatagama kaniyu sin Tuhan didtu ha surga' ha adlaw mahuli. Na, naawn in huwat-huwat niyu ini, sin tagna' niyu karungug sin Bayta' Marayaw, amu in hindu' bunnal."
                            },
                            {
                                "text": "In Bayta' Marayaw ini simasaplag na pa katiluagan sin dunya. Iban in manga tau amu in nagkahagad ha bayta' ini, napinda tuud in palangay nila. Biya' da isab sin kamu tagna', napinda tuud in palangay niyu, pagdungug niyu iban kiyah\u0101tihan niyu mayan in kasabunnalan sin lasa iban luuy sin Tuhan ha manga tau."
                            },
                            {
                                "text": "Na, kiyaingatan niyu yan dayn kan Ipapras, hambuuk tau iban namu' kalasahan, amu in nagtatag'\u012bpun da isab ha Almasi biya' k\u0101mu'. Kapangandulan siya magd\u0101 sin hinang daakan sin Almasi iban siya in gimanti' k\u0101mu' manghindu' duun kaniyu."
                            },
                            {
                                "text": "Siya da isab in namayta' k\u0101mu' sin kasi-lasa niyu ha pagkahi niyu Almasihin, amu in kasi-lasa biyutang sin R\u016b sin Tuhan pa lawm bigi-jantung niyu."
                            },
                            {
                                "text": " Na, hangkan, dayn pa sin tagna' karungug namu' ha pasal niyu, piyapangayuan namu' kamu duwaa pa Tuhan bang mayan kaingatan niyu tuud in unu-unu kat\u0101n kabayaan sin Tuhan hipaingat kaniyu iban bang mayan kamu dihilan sin R\u016b sin Tuhan ingat iban pangh\u0101ti sumilang sin unu-unu mang\u012b' iban marayaw,"
                            },
                            {
                                "text": "ha supaya in palangay niyu magkugdan iban sin kabayaan sin Panghu' iban in hinang niyu makasulut kaniya. Sarta' in unu-unu kat\u0101n hinangun niyu marayaw sadja, iban maggaganap in ingat niyu pasal pa Tuhan."
                            },
                            {
                                "text": "Iban piyapangayu' namu' da isab pa Tuhan, amu in sangat kawasa, pakusugun niya in kasabal iban \u012bman niyu, ha supaya niyu kasandalan iban di' kamu magsusa sin unu-unu na kasigpitan kumugdan kaniyu. G\u0101m mayan magk\u016bg-kuyag kamu."
                            },
                            {
                                "text": "Iban magsarang-sukul kamu pa Tuhan, Ama' natu', pasal h\u012bnang niya kamu mat\u016bp bahagian sin manga pahala' tiyatagama niya ha manga tau suku' niya, amu in ha lawm na sin kasawahan sin ukum-milik sin Tuhan."
                            },
                            {
                                "text": "Karna' in kitaniyu piyuas niya dayn ha lawm sin katigidluman dayn ha kusug sin Saytan Puntukan dum\u0101 k\u0101tu'niyu pa kang\u012ban. Ubus, ampa kitaniyu biyutang niya pa lawm ukum-milik sin Anak niya kalasahan, hi \u012asa,"
                            },
                            {
                                "text": "amu in limilla' sin dugu'-nyawa niya ha supaya kitaniyu mapuas iban maampun sin Tuhan dayn ha manga dusa natu'."
                            },
                            {
                                "text": "  Ampa in Almasi amuna tuud in nagpakita' sin Tuhan, amu in di' taniyu kakitaan. In siya asal awn ha wala' pa napaawn in unu-unu kat\u0101n, iban siya in tagakapatutan makapagbaya'-baya' ha unu-unu kat\u0101n piyapanjari sin Tuhan."
                            },
                            {
                                "text": "Karna' piyapanjari niya dayn ha kabayaan sin Tuhan in unu-unu kat\u0101n ha langit iban d\u012b ha dunya, amu in unu-unu kat\u0101n kakitaan iban sin di' natu' kakitaan, agad na in manga kat\u0101n unu-unu tagakawasa sampay pa manga mal\u0101ikat sin Tuhan iban sin manga saytan ginis-ginisan. Siya in nagpapanjari dayn ha kabayaan sin Tuhan sin unu-unu kat\u0101n ha katilingkal sin \u0101lam, iban hangkan niya piyapanjari ha supaya niya hikapaglagi sin maksud niya."
                            },
                            {
                                "text": "L\u0101gi' minsan ha wala' pa naawn in unu-unu kat\u0101n, in Almasi asal awn na. Iban siya in nagpaparuli sin kahatulan sin kat\u0101n piyaawn niya."
                            },
                            {
                                "text": "Iban in hi \u012asa amuna in puntukan nakura' sin kitaniyu agad kaniya, pasal bang ib\u0101rat hambuuk m\u0101nusiya' in hi \u012asa ini amuna in \u016b, ampa in kitaniyu kat\u0101n agad kaniya amuna in baran niya. Siya in magdirihil k\u0101tu'niyu sin kabuhi' wayruun kahinapusan niya. Iban hangkan siya biyuhi' nagbing dayn ha kamatay, sabab in kabayaan sin Tuhan in Anak niya amuna in bunnal tuud sangat mataas dayn ha unu-unu kat\u0101n."
                            },
                            {
                                "text": "Sabab in kabayaan sin Tuhan in Anak niya amuna in magpanyata' sin kariasali niya iban kajarihanan niya pa manga m\u0101nusiya'."
                            },
                            {
                                "text": "In kabayaan da isab sin Tuhan, dayawun niya in manga kat\u0101n ha lawm sin \u0101lam, dayn ha hinang sin Anak niya. Hangkan in Anak niya limilla' sin dugu'-nyawa niya ha usuk pagpatayan kaniya, ha supaya ma\u012bg niya in unu-unu kat\u0101n makahinang k\u0101tu'niyu satru' sin Tuhan."
                            },
                            {
                                "text": " In kamu yan bakas da isab limayu' dayn ha Tuhan, sabab in Tuhan wala' kiyasulutan kaniyu pasal sin pikilan iban hinang niyu mang\u012b'."
                            },
                            {
                                "text": "Sumagawa' bihaun dayn ha pasal sin nagpapanjari m\u0101nusiya' in Anak niya, limilla' sin dugu'-nyawa niya pa kamatay karna'-sabab niyu, na, hangkan in kamu diyayaw na sin Tuhan. Diyayaw niya na kamu ha supaya in kamu masuchi, way tamak-tawktuk, iban way sawayun bang kamu mangarap na pa Tuhan ha haddarat niya."
                            },
                            {
                                "text": "Malayngkan, subay niyu tuud di' bugtuun in pagparachaya niyu ha Almasi. G\u0101m mayan subay niyu pahugutun in parachaya niyu iban subay di' malawa' in huwat-huwat niyu ha manga kat\u0101n kiyajanji' kaniyu sin Tuhan, amu in diyungug niyu ha kapagnas\u012bhat sin Bayta' Marayaw mawn kaniyu. In Bayta' Marayaw ini amuna in simaplag pa tau kat\u0101n ha kahula'-hulaan. Ampa in aku ini hi Paul amuna in diyaak magpasaplag sin panghindu' sin Bayta' Marayaw ini."
                            },
                            {
                                "text": "  Na, bihaun minsan aku nabibinsana', na di' da aku maghaatay, sabab amuna in hikarayaw kaniyu. G\u0101m mayan magk\u016bg-kuyag aku, sabab in kabinsanaan kiyalabayan sin baran ku ini ha h\u0101l sin pagparuli ku ha manga tau agad ha Almasi, biya' da tuud isab sin kabinsanaan kiyalabayan hi \u012asa Almasi, l\u0101gi' amuna in makatabang magpajukup sin hinang sin Almasi ha pasalan sin manga tau agad kaniya amu in biya' sapantun ginhawa-baran niya."
                            },
                            {
                                "text": "Iban in aku ini d\u012bhilan sin Tuhan hinang maghulas-sangsa' tumabang ha manga tau mangandul kan \u012asa labi awla na pa kaniyu amu in bukun Yahudi. Kiyawakilan niya aku magpasampay sin am\u0101nat niya amu in unu-unu na kat\u0101n kabayaan niya hipaingat niya kaniyu."
                            },
                            {
                                "text": "Tiyatapuk sin Tuhan in am\u0101nat yan sin timpu nakauna yadtu dayn ha kat\u0101n m\u0101nusiya', sumagawa' bihaun piyaingat niya pa manga tau suku' niya."
                            },
                            {
                                "text": "Karna' asal giyaganta' da sin Tuhan hipaingat ha manga tau suku' niya in pakaradjaan, amu in wala' kiyaingatan sin manga tau nakauna. H\u0101ti niya, amu in karayawan di' hikasali' tiyatagama niya ha kat\u0101n tau sampay pa manga tau bukun Yahudi. Amu na ini in pakaradjaan bakas tiyatapuk. In Almasi humambuuk mawn kaniyu bang kamu magparachaya kaniya. Na, bang kamu makapaghambuuk iban sin Almasi, amuna yan in tanda' sin in kamu makapasurga' pa hulaan sin Tuhan."
                            },
                            {
                                "text": " Hangkan piyagnas\u012bhat namu' in pasal sin Almasi pa tau kat\u0101n. Piyah\u0101ti namu' sila kat\u0101n sin pasal sin Almasi iban h\u012bnduan namu' sila pahalliun dayn ha unu-unu na, amu in makar\u0101 kanila pa kang\u012ban. Giyuwa' namu' h\u012bndu' in kat\u0101n ingat namu' pasal sin Almasi. H\u012bndu' namu' marayaw ha supaya in manga tau kat\u0101n magparachaya kaniya, damikkiyan ha supaya way kulang sin \u012bman nila bang sila d\u0101hun na pa haddarat sin Tuhan ha waktu sus\u016bngun."
                            },
                            {
                                "text": "Na, hangkan dayn ha pasal yan nagbuluk-binasa tuud aku naghinang sin diyaakan k\u0101ku' sin Tuhan. Bunnal bang isa-isa ku, di' ku mahinang, sagawa' in sabab hangkan ku nahinang in biya' ha ini dayn ha kusug d\u012bhil k\u0101ku' sin Almasi. "
                            }
                        ]
                    },
                    {
                        "verses": [
                            {
                                "text": " sadja sin manga Tau  Mabaya' ku hipaingat kaniyu sin nagtutuyu' tuud aku mangayu' duwaa pa Tuhan pasal niyu, iban da isab pasal sin manga tau ha hula' Laudikiya iban sin kaibanan tau, amu in wala' ku pa piyagbab\u0101k."
                            },
                            {
                                "text": "Iban hangkan ta kamu pangayuan duwaa, sabab kabayaan ku humugut in lawm atay niyu iban sum\u016bng in pagkasi-lasa niyu pakaniya-pakaniya. L\u0101gi' kabayaan ku bang mayan dumayaw tuud in pangh\u0101ti niyu, ha supaya kamu mangamdus ha am\u0101nat sin Tuhan mawn kaniyu pasal sin Almasi. Bakas in pasal niya tiyatapuk dayn ha manga m\u0101nusiya', sumagawa' bihaun piyaingat na k\u0101tu'niyu."
                            },
                            {
                                "text": "Karna' amuna hi \u012asa in hambuuk-buuk makarihil k\u0101tu'niyu sin sabunnal-bunnal ingat malawm, amu in bakas tiyatapuk, iban pangh\u0101ti pasal pa Tuhan."
                            },
                            {
                                "text": " Na, hangkan ta na kamu baytaan sin biya' ha ini, ha supaya kamu di' kaakkalan sin manga tau minsan hisiyu, amu in biya' hantang maamu tuud in bichara nila, sagawa' in kasabunnalan niya puting in hindu' nila."
                            },
                            {
                                "text": "Karna' minsan in baran ku malayu' dayn kaniyu, biya' da kitaniyu sin naghahambuuk, sabab yari kamu taptap ha lawm atay ku. Iban makuyag tuud isab aku sin in kamu naghangka-atay iban naghangka-pikilan nagparachaya ha Almasi. Makusug in \u012bman niyu kaniya."
                            },
                            {
                                "text": " Na, pagga tiyayma' niyu na hi \u012asa Almasi bilang Panghu' niyu, na subay in palangay niyu tum\u016bp ha manga tau naghahambuuk iban siya."
                            },
                            {
                                "text": "Biya' da sin kahuy, amu in timubu' marayaw sabab malawm in gamut niya, subay in \u012bman niyu ha Almasi gumamut iban tumubu' marayaw ha supaya kumamdus tuud. Subay kamu di' simiha' dayn ha manga kiyahindu' kaniyu tagna', l\u0101gi' subay kamu taptap magsarang-sukul pa Tuhan sin dayaw niya kaniyu."
                            },
                            {
                                "text": " Iban halli' kamu tuud supaya kamu di' kaakkalan, di' makawa' sin manga tau amu in dum\u0101 kaniyu sumiha' dayn ha hindu' bunnal. In hindu' nila biya' hantang marayaw, sa' way p\u016bs, sabab guwa' sadja dayn ha pikilan sin m\u0101nusiya', dayn ha manga suysuy sin manga kamaasan, amu in suysuy nila pasal sin manga mal\u0101ikat iban saytan. In hindu' nila bukun guwa' dayn ha Almasi."
                            },
                            {
                                "text": " Na, hangkan aku nakapamung sin biya' ha yan pasal in Almasi bakas nagbaran m\u0101nusiya', iban in unu-unu kat\u0101n duun ha Tuhan, yaun da isab kaniya. Kakitaan duun kaniya in kaawnan sin Tuhan."
                            },
                            {
                                "text": "Sarta' in kamu yan, amu in himambuuk na ha Almasi, kaawnan isab kamu sin unu-unu na duun kaniya. Siya in tagkawasa ha unu-unu kat\u0101n. Iban minsan in manga mal\u0101ikat iban sin manga saytan, in sila kat\u0101n di' da makaatu ha kawasa niya."
                            },
                            {
                                "text": " Na, hangkan dayn ha pasal sin paghambuuk niyu iban sin Almasi, \u012bslam niya kamu h\u012bnang suku' sin Tuhan, sagawa' bukun biya' sin pagkabiyaksahan niyu pag'islam sin manga tau. In kaagi niya nangislam kaniyu, kiyawa' niya in\u012bg in unu-unu mang\u012b' dayn ha lawm pamikil iban atay niyu."
                            },
                            {
                                "text": "Karna' ha waktu sin pagligu' kaniyu, biya' sapantun kamu imunung ha Almasi kiyubul, iban biya' da kamu isab miyagad kaniya nabuhi' nagbalik dayn ha kamatay sabab nagparachaya kamu ha kusug sin Tuhan, karna' biyuhi' niya nagbalik in Almasi dayn ha kamatay."
                            },
                            {
                                "text": " Ampa in kamu yan ha nakauna yadtu, mat\u016bp paratungan kasiksaan pasal sin nahinang niyu langgal sara', damikkiyan ha pasal sin wala' kamu naislam. Sumagawa' bihaun in kamu biya' sin hantang piyaagad sin Tuhan ha Almasi biyuhi' nagbalik dayn ha kamatay. Sarta' iyampun na kitaniyu sin Tuhan dayn ha manga dusa natu' kat\u0101n."
                            },
                            {
                                "text": "Bakas in kitaniyu biyutangan hukuman sin subay paratungan kasiksaan pasal sin liyanggal natu' in sara', sumagawa' biyugtu' na sin Tuhan in pagpapanaw sin sara'. Piyaagad na sin Tuhan miyatay ha Almasi ha kalansang kaniya pa usuk."
                            },
                            {
                                "text": "Iban diyaug na sin Almasi in manga saytan iban sin unu-unu kat\u0101n tagakawasa ha kalansang kaniya pa usuk. Iban duun ha yan piyakita' ha m\u0101nusiya' kat\u0101n sin in sila wayruun kusug umatu ha Almasi."
                            },
                            {
                                "text": " Hangkan ayaw kamu mag'asip bang awn manga tau mamayta' kaniyu sin subay niyu di' kaunun atawa inumun in unu-unu na hiyaram sin sara' agama. Damikkiyan ayaw niyu da isab asipa in hindu' nila pasal sin manga haylaya, pasal sin adlaw pagbunyi-bunyi nila sin pagsubang sin bulan atawa pasal sin adlaw mulliya, adlaw paghali-hali iban pagpudji pa Tuhan."
                            },
                            {
                                "text": "Karna' in kat\u0101n sara' sin manga Yahudi biya' da h\u0101dtu, amu in mamayta' sadja k\u0101tu' sin pasal sin tagaran natu' dayn ha Tuhan. Sumagawa' bihaun pagga in Almasi amu in tiyagaran sin tau dayn sin angay pa, yari na miyari k\u0101tu'niyu nagbaran, na in manga sara' ini wayruun na lagi niya."
                            },
                            {
                                "text": "Iban ayaw kamu isab mag'asip bang awn imiyan kaniyu nas\u0101' in pagtaat niyu pa Tuhan. Ayaw kamu magkahagad bang sila imiyan marayaw sila dayn kaniyu pasal in manga hindu' nila kunu', guwa' dayn ha manga piyakita' kanila sin Tuhan. Bang ha agi nila subay in manga tau magpababa' sin atay nila, sabab in m\u0101nusiya' bukun mat\u016bp mangayu' unu-unu pa Tuhan. Subay kunu' hilabay dayn ha manga mal\u0101ikat. Bang ha hindu' nila subay mal\u0101ikat in pagsumbahun sin tau. Na, in manga tau biya' ha yan mag'abbu sadja sin wayruun da t\u016bp hipag'abbu nila. In manga hindu' nila yan guwa' dayn ha lawm pamikil nila sadja."
                            },
                            {
                                "text": "Karna' in manga tau biya' kanila ini, di' mamawgbug ha Almasi, amu in bunnal puntukan nakura' natu'. Sabab in pag'agad natu' kan \u012asa Almasi ini, bang hidalil pa hambuuk m\u0101nusiya', biya' hantang sin paghambuuk sin \u016b iban sin baran niya kaagi sin manga luluatan iban kaugat-ugatan niya. Hi \u012asa Almasi in \u016b iban siya in nagpatibuuk sin kat\u0101n Almasihin, amu in biya' sapantun ginisan bahagi' sin ginhawa-baran niya. Siya da isab in mangdirihil tabang pa manga Almasihin ha supaya sum\u016bng in ingat iban \u012bman natu' biya' sin kabayaan sin Tuhan k\u0101tu'niyu."
                            },
                            {
                                "text": "  Na, pagga kamu biya' da sin imunung na miyatay ha Almasi, in h\u0101ti niya puas na kamu dayn ha manga daakan sin manga saytan d\u012b ha dunya. Sagawa' mayta' na mayan kamu biya' hantang kiyahuhukutan sin manga daakan sin manga tau, amu in wala' namamawgbug ha Almasi? Mayta' na mayan kamu kumahagad sin manga daakan nila yan?"
                            },
                            {
                                "text": "Amu in manga daakan pasal sin manga kakaun, amu in laung nila, subay niyu di' kaunun, iban di' niyu minsan kakinaman atawa kakaputan?"
                            },
                            {
                                "text": "Na, ini in hikabayta' ku kaniyu. In manga daakan biya' ha yan wayruun kap\u016bsan niya, sabab in yan hinang-hinang sadja sin m\u0101nusiya'. Iban in manga kakaun asal da di' tumatas malugay. Bang hikapaglagi na maway na tuud."
                            },
                            {
                                "text": "Na, bunnal na sa, bang aturun sin tau in manga daakan biya' na sin pagsumba ha manga mal\u0101ikat, in pagpababa' sin pangatayan iban d\u0101han iban sin pagta'ga kumaun sin manga kakaun hiyaram nila, biya' lupa marayaw. Sagawa' in manga daakan iban hindu' nila ini, wayruun da kap\u016bsan, sabab di' da makatabang ha tau tuma'ga huminang sin manga hawa-napsu mang\u012b'."
                            }
                        ]
                    },
                    {
                        "verses": [
                            {
                                "text": "Na, in kamu yan biya' da sin imunung ha Almasi nabuhi' nagbalik, sabab kiyarihilan kamu sin Tuhan kabuhi' way kahinapusan niya. Hangkan bihaun subay in malaggu' tuud ha lawm atay niyu, amu in tuyuan niyu, amuna in surga', amu in piyamamarintahan sin Almasi. Karna' duun in Almasi limilingkud ha dapit pa tuu sin Tuhan, amu in lugal tiyatagama ha makawasa."
                            },
                            {
                                "text": "Hangkan kabalikan ku, subay in pikilun niyu in unu-unu didtu ha surga', bukun amu in manga unu-unu d\u012b ha dunya."
                            },
                            {
                                "text": "Karna' in manga kamu agad ha Almasi, biya' sapantun hambuuk tau patay, wayruun na napsu niyu sin manga hinang magdunya. Iban in kamu yan awn na katantuhan sin kabuhi' niyu ha adlaw mahuli, amu in kabuhi' tiyataw' kaniyu sin Almasi duun ha surga', amu in hulaan sin Tuhan."
                            },
                            {
                                "text": "Na, bang in Almasi, amu in magdirihil k\u0101tu'niyu sin kabuhi' sabunnal amu in way kahinapusan, magbalik na mari pa dunya, in kitaniyu suku' niya makaagad iban makas\u0101w na sin kalagguan niya. "
                            },
                            {
                                "text": "  Na, hangkan na subay niyu tuud tangtangan dayn ha baran niyu in unu-unu na mang\u012b', amu in kabiyaksahan sin tau paghinangun, biya' na sin magjina. \u012agi niyu dayn ha baran niyu in kat\u0101n hinang lumu'. \u012agi niyu da isab dayn ha lawm pamikil niyu in manga napsu unu-unu na malummi' atawa mang\u012b'. Iban ayaw kamu magnapsu sin unu-unu na mayan kakitaan niyu. Pasal bang awn tau maghawa-napsu, maglulugay, in napsu niya yan mahinang na patuhanan niya."
                            },
                            {
                                "text": "Tantu tuud pagmurkaan sin Tuhan in manga tau di' magkahagad kaniya, amu in masi-masi nam\u0101n himihinang sin manga biya' ha yan."
                            },
                            {
                                "text": "Iban in kamu yan bakas da isab nakahinang sin biya' ha yan, ha waktu wala' pa kamu nagparachaya kan \u012asa. Amu na in asal laku-tabiat niyu."
                            },
                            {
                                "text": " Sagawa' bihaun subay bang ib\u0101rat tamungun, hubuan niyu na dayn ha baran niyu in manga kat\u0101n addat niyu mang\u012b'. Ayaw niyu karugali in pagkahi niyu iban subay bukun mapasu' in pangatayan niyu. Ayaw kamu mangjilaka', manglaka'-laka' iban mamung sin manga bichara lumu'."
                            },
                            {
                                "text": "Ayaw kamu mamichara sin unu-unu na bukun bunnal ha manga pagkahi niyu, sabab in kamu yan biya' na sin agi ku bang ib\u0101rat tamungun, hiyubuan niyu na dayn ha baran niyu in bakas addat-tab\u012bat niyu mang\u012b'."
                            },
                            {
                                "text": "Manjari, bihaun piyakay niyu in addat-tab\u012bat marayaw, amu in d\u012bhil kaniyu sin Tuhan. Iban hangkan in atay niyu pindahan na sin Tuhan ha supaya sum\u016bng in ingat niyu pasal pa Tuhan, sampay in addat-tab\u012bat niyu mapinda na tuud, mabiya' na sin addat-tab\u012bat niya."
                            },
                            {
                                "text": "Na, dayn ha pasal ini, wayruun na piyagbiddaan sin manga Yahudi iban sin bukun Yahudi, sin manga naislam iban sin wala', sin manga tagapangadji' iban sin wayruun, iban sin manga tau \u012bpun iban sin bukun. Sabab in labi awla maharga' iban mataas dayn ha kat\u0101n, amuna in Almasi. Siya in limilimbang duun ha kat\u0101n agad kaniya."
                            },
                            {
                                "text": " Na, pagga in kamu yan nap\u012b' suku' sin Tuhan iban kiyakasihan niya tuud, na subay isab biya' ha ini in manga addat pakayun niyu. Subay kamu marayaw iban maluuy ha pagkahi niyu. Subay bukun mataas in d\u0101han niyu sin baran niyu. Iban subay kamu mahanunut iban masabal."
                            },
                            {
                                "text": "Subay kamu isab di' magt\u016by dugalan ha pagkahi niyu. Subay kamu magmaap-miyaapi bang awn dayn kaniyu makarusa. In pagmaap niyu, subay biya' da isab sin pag'ampun sin Tuhan sin manga dusa niyu."
                            },
                            {
                                "text": "Sagawa' in labi awla tuud pakayun niyu, amuna in kasi-lasa ha pagkahi niyu. Sabab in kasi-lasa amuna in makapatibuuk tuud kaniyu."
                            },
                            {
                                "text": " L\u0101gi' subay niyu agarun iban hitaw' ha lawm atay niyu in kahatulan iban kasulutan d\u012bhil sin Almasi kaniyu, supaya in kamu kat\u0101n nap\u012b' suku' niya, amu in biya' sapantun baran niya, makapagtibuuk. Karna' amuna in maksud sin Tuhan kaniyu, maghangka-atay kamu iban maghangka-pikilan. Iban subay kamu magsarang-sukul sin kat\u0101n nahinang kaniyu sin Tuhan."
                            },
                            {
                                "text": "Pah\u016bpa pa lawm pamikil iban atay niyu in kat\u0101n hindu' sin Almasi, amu in way makaliyu in dayaw niya. Pagtabang-tiyabangi kamu magpah\u0101ti pasal sin Almasi iban maghindu' pahalliun dayn ha unu-unu makar\u0101 pa kang\u012ban. Hihindu' niyu in kat\u0101n ingat niyu. Pagkalang kamu sin ginisan kalangan pamudji pa Tuhan, biya' na sin kiyasulat ha lawm sin kitab biyaktul sin manga pagkahi niyu Almasihin, iban sin manga kalangan hindu' kaniyu sin R\u016b sin Tuhan. Pagkalang kamu iban pagsarang-sukul ha lawm atay niyu."
                            },
                            {
                                "text": "Iban unu-unu na mayan in hinangun iban hipamung niyu, paagara niyu ha kabayaan hi Panghu' \u012asa. L\u0101gi' subay kamu magsarang-sukul pa Tuhan labay da isab dayn kaniya."
                            },
                            {
                                "text": " Manga \u012apun  Na, in kamu yan manga babai tagabana, ini isab in hindu' ku kaniyu. Pagkahagad kamu ha manga bana niyu, sabab amu ini in addat marayaw sin manga babai agad ha Panghu' \u012asa."
                            },
                            {
                                "text": " Na, in kamu isab manga bana, kalasahi niyu in manga asawa niyu, iban ayaw niyu sila pagbungisi."
                            },
                            {
                                "text": " Ampa in manga kamu kaanakan, subay kamu tuud magkahagad ha manga maas niyu, pasal amuna yan in makasulut ha Tuhan."
                            },
                            {
                                "text": " Na, in kamu isab kainaan iban kaamaan, subay niyu di' pakang\u012bun in atay sin manga anak niyu, sabab lumugay mangd\u0101'-d\u0101' sila."
                            },
                            {
                                "text": " Ampa in kamu manga \u012bpun, pagkahagad kamu iban hinanga niyu in kat\u0101n daakan sin manga tag'\u012bpun kaniyu d\u012b ha dunya minsan kamu wala' jiyajagahan nila. Subay in pikilun niyu maghinang kamu bukun pasal bat dumayaw in ng\u0101n niyu ha piyaghinangan niyu, sagawa' tulus-ihilas sin atay niyu, karna' sin pagmabuga' niyu ha Tuhan."
                            },
                            {
                                "text": "Hangkan na unu-unu na mayan in hinangun niyu, subay tulus-ihilas tuud in pagtuyu' niyu maghinang, sabab in pikilun niyu bukun m\u0101nusiya' in pagsangsaan niyu, sagawa' in Tuhan."
                            },
                            {
                                "text": "Tumtuma niyu, in kamu yan tungbasan da sin Panghu'. Hirihil niya da kaniyu in kiyajanji' niya ha manga tau suku' niya. Sabab in Panghu' \u012asa Almasi, amuna in tantu tuud pagsangsaan niyu."
                            },
                            {
                                "text": "Sagawa' in manga tau amu in sasuku' sin mang\u012b' in hinang, tungbasan da isab sila sin Tuhan pa mang\u012b', sabab in Tuhan di' magdapit bang manghukum ha manga \u012bpun niya. "
                            }
                        ]
                    },
                    {
                        "verses": [
                            {
                                "text": "  Na, damikkiyan in manga kamu taga \u012bpun, subay marayaw iban mabuntul in pagd\u0101 niyu ha manga \u012bpun niyu. Sabab amu in tumtuma niyu in kamu yan, awn da isab tag'\u012bpun kaniyu didtu ha surga'."
                            },
                            {
                                "text": " Ayaw niyu bugtua in pagpangarap niyu pa Tuhan, iban ayaw kamu masasat sin unu-unu na, amu in makalubu sin pagpangarap niyu. Sarta' ayaw kamu isab malupa magsarang-sukul pa Tuhan."
                            },
                            {
                                "text": "Iban bang kamu mangarap pa Tuhan, pangayui niyu da isab kami duwaa pa Tuhan, bang mayan dihilan niya kami lugal magpasaplag sin am\u0101nat niya, amu in pasalan hi \u012asa Almasi, amu in am\u0101nat bakas tiyatapuk dayn ha manga m\u0101nusiya'. Karna' in hinang ku nagpasaplag sin am\u0101nat ini, amuna in puun-sabab sin kiyaj\u012blan k\u0101ku' bihaun."
                            },
                            {
                                "text": "Pangayui niyu da isab aku duwaa pa Tuhan bang mayan mapah\u0101ti ku tuud marayaw pa manga tau in pasal sin Almasi, sabab amuna yan in kabayaan sin Tuhan hinangun ku."
                            },
                            {
                                "text": " Manjari subay kamu maayad sin addat-tab\u012bat niyu pa manga tau amu in bukun agad ha Almasi. Ayaw niyu luppasa in lugal niyu mamayta' kanila sin pasalan hi \u012asa."
                            },
                            {
                                "text": "Bang kamu magnas\u012bhat ha manga tau pasal hi \u012asa, subay mahanunut in pagbichara niyu, ha supaya sila bayaan dumungug kaniyu. Iban subay da isab kamu maingat sumambung sin manga pangasubu nila pasal sin niyanas\u012bhat niyu kanila."
                            },
                            {
                                "text": "  Na, daakun ku mawn kaniyu in taymanghud natu' hi Tikikus mamayta' kaniyu sin kat\u0101n kah\u0101lan ku bihaun. In siya ini hambuuk iban ku kapangandulan iban nagtatag'\u012bpun da isab ha Panghu' biya' sin kami."
                            },
                            {
                                "text": "Iban hangkan ku na siya pakawnun kaniyu, ha supaya niyu kaingatan in kah\u0101lan namu' d\u012b, iban ha supaya isab kamu di' na magsusa pasal namu'."
                            },
                            {
                                "text": "Iban paagarun ku da isab hi Unisimus kaniya, amu in hambuuk pa isab taymanghud kalasahan iban kapangandulan. In siya ini tau dayn ha hula' Kulussa biya' da kaniyu. Sila na in mamayta' kaniyu sin kat\u0101n pakaradjaan naawn d\u012b."
                            },
                            {
                                "text": " Ampa in hi Aristarkus yari imuunung k\u0101ku' ha lawm j\u012bl. Yari siya magpasampay sin salam-duwaa niya pa kaniyu. Damikkiyan da isab hi Markus, amu in pangtungud hi Barnabas, yari magpasampay sin salam-duwaa niya kaniyu. (H\u0101ti ku natabuk niyu na in pabayta' ku mawn kaniyu sin in siya magkakatun pa kaniyu, iban sin hipaasip ku tuud siya marayaw kaniyu.)"
                            },
                            {
                                "text": "Damikkiyan in hi Yussa', amu isab in pagtawagun Justus, yari da isab magpasampay sin salam-duwaa niya kaniyu. In t\u016b tau nasabbut ku ini, amuna in manga Yahudi Almasihin nagtuyu' tuud timabang k\u0101ku' magpasaplag sin daakan sin Tuhan amu in pasal sin pamarinta sin Tuhan. Malaggu' tuud in kiyatabang nila k\u0101ku'."
                            },
                            {
                                "text": " Iban in hi Ipapras yari da isab magpasampay sin salam-duwaa niya kaniyu. In siya ini tau da isab dayn ha hula' niyu iban \u012bpun da isab siya hi \u012asa Almasi. Taptap kamu tiyutumtum niya ha sakahaba' siya mangarap pa Tuhan. Piyapangayuan niya kamu duwaa pa Tuhan bang mayan humugut in pamawgbug niyu ha Almasi ha wayruun hawal-hawal niyu, iban bang mayan mahinang niyu tuud in unu-unu kabayaan sin Tuhan hipahinang kaniyu. Masampurna' in kawl-piil niyu."
                            },
                            {
                                "text": "Kasaksian ku tuud in hi Ipapras, dakula' in paghulas-sangsa' niya ha pasal niyu, hikarayaw kaniyu. Iban bukun sadja isab kamu in paghulas-sangsaan niya, sagawa' sampay da isab in manga tau ha hula' Laudikiya iban ha hula' Hirapulis."
                            },
                            {
                                "text": "In hi Lukas, amu in bagay natu' kalasahan mag'uubat k\u0101tu'niyu, iban hi Dimas, yari da isab magpasampay sin salam-duwaa nila mawn kaniyu."
                            },
                            {
                                "text": " Pasampayan niyu in salam-duwaa namu' pa manga taymanghud namu' duun ha d\u0101ira Laudikiya, iban da isab pa taymanghud namu' babai, hi Nimpa, iban na sin kat\u0101n tau agad ha Almasi magtipun mangarap pa Tuhan duun ha b\u0101y niya."
                            },
                            {
                                "text": " Na, pag'ubus niyu magbacha sin sulat ini, par\u0101han niyu madtu pa manga Almasihin didtu ha d\u0101ira Laudikiya ha supaya nila isab mabacha. H\u0101ti in sulat ku piyar\u0101 ku madtu kanila, b\u016bsi niyu bat niyu isab mabacha."
                            },
                            {
                                "text": " Iban baytai niyu k\u0101ku' hi Arkippus patalusan kaniya in hinang kiyatukbal kaniya sin Panghu'."
                            },
                            {
                                "text": " Mahuli dayn duun, yari in salam-duwaa ku kaniyu kat\u0101n dayn ha luggiya' h\u0101tan ku, ha supaya niyu kaingatan, aku tuud in nagpar\u0101 sin sulat ini mawn kaniyu. Ayaw niyu kalupahi sin in aku, yari ha lawm j\u012bl kiyadinahan, iban pangayui niyu aku duwaa pa Tuhan. Mura-murahan bang mayan kamu dihilan tulung-tabang sin Tuhan.  Wassalam.  "
                            }
                        ]
                    }
                ]
            },
            {
                "names": [
                    "I Thessalonians"
                ],
                "usfm_id": "1TH",
                "abbreviation": "1Thess",
                "chapters": [
                    {
                        "verses": [
                            {
                                "text": "  In sulat ini naug dayn k\u0101ku', hi Paul iban dayn ha duwa iban ku hi Silas kay Timuti hipasampay mawn kaniyu manga jamaa Almasihin ha d\u0101ira Tisalunika, amu in manga tau suku' sin Tuhan, Ama' natu', iban suku' hi Panghu' \u012asa Almasi.  Mura-murahan bang m\u0101n awn tulung-tabang matabuk niyu iban awn kasannyangan sin atay niyu."
                            },
                            {
                                "text": "  Di' mabugtu' in pagsarang-sukul namu' pa Tuhan ha pasal niyu kat\u0101n iban sakahaba' waktu kami mangayu' duwaa pa Tuhan, kiyalalamud sadja kamu."
                            },
                            {
                                "text": "Karna' bang kami mangarap na pa Tuhan, Ama' natu', siyasabbut namu' sadja in manga hinang niyu marayaw, amu in tanda' sin parachaya iban pangandul niyu ha Panghu' \u012asa Almasi. Damikkiyan, matuyu' tuud kamu maghinang sin marayaw sabab sin lasa niyu ha Tuhan iban ha manga tau. Iban siyasandalan niyu in unu-unu kasigpitan sabab awn hiyuhulat-hulat niyu ha Panghu' natu' hi \u012asa Almasi."
                            },
                            {
                                "text": " Manga katawtaymanghuran namu' duun, kalasahan sin Tuhan, asal namu' kiyaingatan in kamu yan pin\u012b' tuud sin Tuhan,"
                            },
                            {
                                "text": "sabab in Bayta' Marayaw pasal hi \u012asa Almasi, amu in piyasampay namu' mawn kaniyu, bukun yan bat bichara-bichara sadja, sagawa' in yan taga kusug dayn ha R\u016b sin Tuhan, amu in nagpaingat kaniyu sin kat\u0101n kasabunnalan sin bayta' namu' kaniyu. Na, k\u012bta' niyu da isab in addat-tab\u012bat namu' sin waktu namu' duun kaniyu. In kat\u0101n hinang namu' tudju sadja pa hikarayaw kaniyu."
                            },
                            {
                                "text": "Na, in kamu isab miyagad simingud sin addat-tab\u012bat namu' iban simingud da kamu isab ha Panghu' natu'. Sabab minsan landu' na tuud in paminsana' sin tau kaniyu, siyandalan niyu da. Tiyayma' niyu da in panghindu' namu' kaniyu. Tiyayma' niyu yan iban sin pagk\u016bg-kuyag d\u012bhil kaniyu sin R\u016b sin Tuhan."
                            },
                            {
                                "text": "Hangkan bihaun kamu na in nahinang suntuan sin kat\u0101n tau agad kan \u012asa ha katiluagan sin hula' Makidun iban Akaya."
                            },
                            {
                                "text": "Karna' bukun sadja pasal sin Parman sin Panghu' in simaplag dayn kaniyu pa katilingkal hula' Makidun iban Akaya, sagawa' simaplag da isab pa kahula'-hulaan in pasal sin parachaya iban pangandul niyu ha Tuhan. Hangkan minsan kami di' na magbichara ha manga tau sin pasal yan."
                            },
                            {
                                "text": "Sabab kaingatan na yan sin manga tau mataud, sila na in nagsuysuy k\u0101mu' bang biya' diin in pag'asip niyu k\u0101mu' ha waktu namu' nakabisita mawn pa hula' niyu. Damikkiyan nagsuysuy da isab sila bang biya' diin in kapinda kaniyu, miyagad na ha Tuhan sabunnal, amu in Tuhan buhi' sin baran-baran niya, ha supaya kamu makapagtag'\u012bpun kaniya. Biyugit niyu na in manga barhala', amu in manga tuhan-tuhan bakas siyusumba niyu."
                            },
                            {
                                "text": "Damikkiyan, nagsuysuy da isab in manga tau pasal sin hulat-hulat niyu magbalik da hi \u012asa pa dunya dayn ha surga'. In hi \u012asa amu in Anak Tuhan, biyuhi' sin Tuhan dayn ha kamatay. Siya in mamuas k\u0101tu'niyu dayn ha hukuman sin Tuhan amu in dumatung pa manga m\u0101nusiya'. "
                            }
                        ]
                    },
                    {
                        "verses": [
                            {
                                "text": "  Na bihaun manga kataymanghuran namu', kaingatan niyu da isab sin wala' naluppas in maksud sin pagtibaw namu' mawn kaniyu."
                            },
                            {
                                "text": "Kiyaingatan niyu da isab in kah\u0101lan namu' sin didtu pa kami ha hula' Pilipi, amu in wala' pa kami nakaabut matun kaniyu pa Tisalunika. Nakalabay kami kabinsanaan iban kiyarihilan kami kahinaan. Sumagawa' piyakusug sin Tuhan in \u012bman namu', hangkan nakatawakkal kami miyari kaniyu nagpasampay sin Bayta' Marayaw dayn ha Tuhan, minsan da mataud in simasagga' k\u0101mu'."
                            },
                            {
                                "text": "In hindu' namu' kaniyu bukun s\u0101' iban bukun guwa' dayn ha pikilan malummi'. Damikkiyan, bukun kami manghindu' bat mangdupang kaniyu."
                            },
                            {
                                "text": "Sumagawa' in kami ini mamayta' kaniyu pasal sin Bayta' Marayaw karna' in hinang yan kabayaan sin Tuhan iban piyangandul niya k\u0101mu'. In maksud namu' mamayta' sin bayta' yan bukun ha supaya kasulutan in manga tau k\u0101mu', sagawa' ha supaya kasulutan in Tuhan sin hinang namu', sabab siya da in lumiling sin ha lawm atay iban pikilan namu'."
                            },
                            {
                                "text": "Karna' kiyaiingatan niyu da tuud isab sin bang biya' diin in kaagi namu' namichara kaniyu pasal sin bayta' yan. Minsan nakaminsan wala' kami nagbichara animu atawa nagbichara sin manga kabtangan malimu'-limu' ha supaya namu' makawa' in kanapsuhan namu'. Tuhan da in saksi' sin kabuntulan sin maksud namu'."
                            },
                            {
                                "text": "L\u0101gi' bukun in maksud namu' kumawa' kalagguan dayn ha manga m\u0101nusiya', dayn kaniyu, atawa dayn ha manga tau dugaing.  Minsan da awn kapatutan namu' dihilan niyu sin unu-unu kagunahan namu', sabab in kami ini manga kiyawakilan sin Almasi, di' kami mangayu'."
                            },
                            {
                                "text": "Sagawa' mahanunut in pagd\u0101 namu' kaniyu biya' sin kahanunut sin hambuuk ina' mag'ipat ha manga anak niya."
                            },
                            {
                                "text": "Hangkan sabab sin makasi malasa tuud kami kaniyu, bukun sadja Bayta' Marayaw dayn ha Tuhan in hirihil namu' kaniyu, sagawa' sampay in dugu'-nyawa namu' hirihil namu' da kaniyu. Landu' tuud kamu mahalga' k\u0101mu'."
                            },
                            {
                                "text": "Karna' katumtuman niyu da isab manga taymanghud bang biya' diin in paghulas-sangsa' namu' nag'usaha ha waktu namu' nagnas\u012bhat sin Bayta' Marayaw dayn ha Tuhan. Naghulas-sangsa' kami d\u016bm-adlaw ha supaya kamu di' kahunitan magpaawn sin manga kagunahan namu'."
                            },
                            {
                                "text": " Kamu in makasaksi' bang biya' diin in addat namu' ha kaniyu manga Almasihin. Damikkiyan, makasaksi' da isab in Tuhan sin \u0101dil in addat namu', amu in makasulut kaniyu. Mabuntul iban way sawayun pa mang\u012b' sin addat namu'."
                            },
                            {
                                "text": "Kiyaingatan niyu da isab sin in pagd\u0101 namu' kaniyu kat\u0101n pakaniya-pakaniya, biya' sapantun sin pagd\u0101 sin hambuuk ama' ha manga anak niya."
                            },
                            {
                                "text": "Tiyutuyuan namu' kamu hinduan marayaw, iban piyahugut namu' in pangandul niyu pa Tuhan. L\u0101gi' tiyuyuan namu' kamu hinduan magparayaw sin addat niyu, ha supaya mahinang niyu in makasulut ha Tuhan amu in nam\u012b' kaniyu, bat kamu kabahagian sin karayawan dayn ha pamarinta niya iban kabahagian sin si'nag sahaya iban kalagguan niya."
                            },
                            {
                                "text": " Na, di' isab magbugtu' in pagsarang-sukul namu' pa Tuhan, sabab ha waktu piyasampay namu' mawn kaniyu in Parman sin Tuhan, diyungug niyu iban kiyahagad niyu. Nagkahagad kamu sin in Parman yan naug tuud dayn ha Tuhan, iban bukun hinang-hinang sadja sin tau. Na, tantu tuud in Parman yan dayn ha Tuhan. Karna' amu yan in nakaparayaw sin addat sin kamu nagparachaya ha bayta' yan."
                            },
                            {
                                "text": "Manga taymanghud ku, sali' da in kimugdan kaniyu iban sin kimugdan ha manga tau agad ha Tuhan duun ha hula' Yahudiya, amu in manga tau suku' hi \u012asa Almasi. Sabab in kamu j\u012blaka' sin manga tau pagkahi niyu hangka-bangsa, biya' da isab kanila, j\u012blaka' sila sin manga pagkahi nila Yahudi."
                            },
                            {
                                "text": "In manga Yahudi, amuna in bangsa namatay ha Panghu' \u012asa iban ha manga nabi sin timpu nakauna. Damikkiyan sila da isab yan in namiminjala' k\u0101mu'. Wala' tuud kiyasulutan in Tuhan kanila. Biyabanta nila in tau kat\u0101n."
                            },
                            {
                                "text": "Minsan in pagnas\u012bhat namu' sin bayta' dayn ha Tuhan pa manga tau bukun bangsa Yahudi siyaggaan nila da, sabab in bayta' yan amu in makarihil kalappasan ha manga tau. Na, in hinang nila yan, amu in nakapab\u016bd sin manga dusa t\u012btipun nila. Na, bihaun miyabut na in jangkaan. Hangkan kugdanan na sila yan sin murka' sin Tuhan, amu in hukuman hirihil kanila."
                            },
                            {
                                "text": "  Na, manga katawtaymanghuran namu', ha waktu nabutas kami dayn kaniyu hangkaray', landu' tuud kami timumtum kaniyu. Malayngkan, minsan nabutas in baran taniyu, yari kamu taptap ha lawm atay namu'. Landu' tuud in tuyu' namu' matun mamisita kaniyu."
                            },
                            {
                                "text": "In aku baran ku, bukun na h\u0101t nakaminsan nagganta' matun kaniyu, sumagawa' wala' kami nakalanjal, sabab awn sasat k\u0101mu' sin Saytan Puntukan, amu in nakatagga sin panaw namu'."
                            },
                            {
                                "text": "Karna' in kamu yan, amu tuud in labi awla nakarihil kakuyagan k\u0101mu'. Dayn ha sabab niyu awn na hulat-hulatun namu' tungbas hikapagbansag namu' bang kitaniyu mamayhu' na ha Panghu' natu' \u012asa ha waktu sin pagbalik niya mari pa dunya."
                            },
                            {
                                "text": "Tantu tuud kamu in nakarihil k\u0101mu' kakuyagan iban katanyagan."
                            }
                        ]
                    },
                    {
                        "verses": [
                            {
                                "text": "Manjari pagga di' namu' na kasandalan in tumtum namu' kaniyu, napikil namu' daakun hi Timuti matun kaniyu, ampa in kami kay Silas magpab\u012bn na d\u012b ha hula' Atin. Hi Timuti in diyaak namu', sabab in siya hambuuk da isab taymanghud taniyu timatabang k\u0101mu' mamawgbug sin daakan sin Tuhan magpasaplag sin Bayta' Marayaw pasal sin Almasi. Diyaak namu' siya matun kaniyu magpahugut sin atay niyu iban magpahugut sin \u012bman niyu,"
                            },
                            {
                                "text": "Manjari pagga di' namu' na kasandalan in tumtum namu' kaniyu, napikil namu' daakun hi Timuti matun kaniyu, ampa in kami kay Silas magpab\u012bn na d\u012b ha hula' Atin. Hi Timuti in diyaak namu', sabab in siya hambuuk da isab taymanghud taniyu timatabang k\u0101mu' mamawgbug sin daakan sin Tuhan magpasaplag sin Bayta' Marayaw pasal sin Almasi. Diyaak namu' siya matun kaniyu magpahugut sin atay niyu iban magpahugut sin \u012bman niyu,"
                            },
                            {
                                "text": "ha supaya wayruun minsan hambuuk kaniyu in humuka' in \u012bman, sabab sin manga kabinsanaan kimugdan kaniyu. Asal niyu da isab kaingatan sin in manga kabinsanaan biya' ha yan, amuna in kiyasuku' sin Tuhan k\u0101tu' d\u012b ha dunya."
                            },
                            {
                                "text": "Karna' ha ditun kami kaniyu asal namu' kamu biyabaytaan sin kugdanan kitaniyu kabinsanaan. Na, ha bihaun biya' na sin kiyaingatan niyu miyabut na k\u0101tu'niyu in piyag'iyan namu' kaniyu."
                            },
                            {
                                "text": "Manjari pagga kiyaingatan namu' mayan sin diyatungan na kamu kabinsanaan, na di' na aku makasandal. Hangkan diyaak ku na hi Timuti matun kaniyu bat ku kaingatan bang biya' diin in kusug sin \u012bman niyu. In kabugaan ku mar\u0101 kamu sin sasat sin Saytan Puntukan, amu in Mananasat ha tau. Na, bang bih\u0101dtu maluppas sadja in hulas-sangsa' namu' naghindu' kaniyu."
                            },
                            {
                                "text": " Na, bihaun yari na nakauwi' hi Timuti dayn kaniyu iban marayaw in bayta' niya k\u0101mu' pasal niyu. Laung niya masi da kunu' mahugut in \u012bman niyu iban wala' da nahalin in kasi-lasa niyu. L\u0101gi' masi da kunu' isab kami ha lawm atay niyu, iban sibu' da tuud isab in baya' niyu iban baya' namu' makapagkitai kitaniyu."
                            },
                            {
                                "text": " Hangkan, manga taymanghud, minsan kami ha lawm kasigpitan iban kabinsanaan, in lawm atay namu' masannyang, pasal sin bayta' hi Timuti sin masi mahugut in \u012bman niyu."
                            },
                            {
                                "text": "Na, pagga biya' ha yan, bihaun simannyang na in lawm atay namu' biya' sin k\u0101ina tagna', sabab kiyaingatan namu' na sin masi da in hugut sin pag'agad niyu ha Panghu' \u012asa."
                            },
                            {
                                "text": "Na, bihaun landu' tuud in pagsarang-sukul namu' pa Tuhan pasal niyu. Magsarang-sukul tuud kami sin kakuyagan namu' ha pangita' sin Tuhan dayn ha sabab-karna' niyu."
                            },
                            {
                                "text": "Tiyutuyuan namu' d\u016bm adlaw in pagpangayu' duwaa pa Tuhan ha bang mayan kitaniyu makapagkita' da magbalik ampa namu' kaganapan bang unu in kulang sin hikakusug sin \u012bman niyu."
                            },
                            {
                                "text": " Na, mura-murahan bang mayan sin Tuhan, Ama' natu', iban sin Panghu' natu', \u012asa, pat\u016byun in pamisita namu' magbalik mawn kaniyu."
                            },
                            {
                                "text": "Mura-murahan da isab bang mayan pas\u016bngun sin Panghu' \u012asa in paglasa-liyasahi niyu iban bang mayan lasay-manglasay in kasi-lasa niyu ha m\u0101nusiya' kat\u0101n biya' sin kasi-lasa namu' kaniyu."
                            },
                            {
                                "text": "Na, bang mabiya' na ha yan in kasi-lasa niyu, h\u0101ti niya, pahugutun na sin Panghu' \u012asa in atay niyu. Iban mahinang na kamu tau suchi ha pangita' sin Tuhan, Ama' natu', bang magbalik na hi Panghu' \u012asa mari pa dunya iban sin kat\u0101n suku' niya. "
                            }
                        ]
                    },
                    {
                        "verses": [
                            {
                                "text": "  Mahuli dayn duun manga taymanghud ku, bakas namu' na kamu kiyahinduan sin manga addat iban hinang amu in makasulut ha Tuhan. Na, in bunnal niya, naagad niyu in kat\u0101n kiyahindu' namu' kaniyu. Na, bihaun dayn ha kawasa hi Panghu' \u012asa pangayuun namu' junjung kaniyu, pagtuyu' tuud kamu magparayaw sin addat iban hinang niyu."
                            },
                            {
                                "text": "Karna' kaingatan niyu da in manga h\u012bndu' namu' kaniyu amu in dayn ha kawasa d\u012bhil k\u0101mu' hi Panghu' \u012asa."
                            },
                            {
                                "text": " In kabayaan sin Tuhan subay suchi in atay niyu, iban subay kamu di' maghinang sin unu-unu na kalumuan."
                            },
                            {
                                "text": "Na, in kamu manga kausugan, subay in pag'asawa niyu labay dayn ha maksud marayaw iban pag'addat."
                            },
                            {
                                "text": "Ayaw niyu d\u016bli in napsu niyu magjina, biya' sin hinang sin manga tau kapir amu in way Tuhan nila."
                            },
                            {
                                "text": "Na, ha pasal sin h\u0101l yan, subay tuud in hambuuk usug di' manglaug ha pagkahi niya. In pasal yan kiyahindu' namu' na kaniyu iban liy\u0101ngan namu' tuud kamu huminang sin biya' ha yan, sabab in manga tau himihinang biya' ha yan paratungan sin Tuhan kabinsanaan."
                            },
                            {
                                "text": "Karna' in kitaniyu ini nap\u012b' sin Tuhan magad sin manga daakan niya ha supaya masuchi in lawm atay taniyu, bukun ha supaya huminang sin mang\u012b'."
                            },
                            {
                                "text": "Hangkan, hisiyu-siyu in di' magkahagad sin hindu' ini, bukun m\u0101nusiya' in siyulang niya, sumagawa' siyulang niya in Tuhan, amu in dimirihil kaniyu sin R\u016b sin Tuhan."
                            },
                            {
                                "text": " Na, ha pasal sin pagkasi-lasa ha pagkahi niyu, minsan kamu di' ku na hinduan ha sulat ini pasal yan, sabab asal na kamu kiyahinduan sin Tuhan sin subay kamu maglasa-liyasahi."
                            },
                            {
                                "text": "Kaingatan ku manga taymanghud, malasa kamu ha manga kat\u0101n pagkahi niyu agad kan \u012asa ha hula' Makidun, sumagawa' minsan bih\u0101dtu pangayuun ku kaniyu subay niyu s\u016bngan pa in lasa niyu kanila."
                            },
                            {
                                "text": " Subay in pagtuyuan niyu in mahinang kamu manga tau mahatul manghula'-hula'. Ayaw kamu magsinusinu sin hinang sin pagkahi niyu. Pag'usaha kamu sin kabuhianan niyu biya' sin asal bakas daakan ku kaniyu."
                            },
                            {
                                "text": "Na, bang niyu maagad in hindu' yan, tantu pag'addatan kamu sin tau kat\u0101n sampay pa tau bukun agad ha Almasi, iban di' na kamu manghulat-hulat sin kabuhianan niyu ha hisiyu-siyu tau."
                            },
                            {
                                "text": "  Manjari bihaun manga kataymanghuran, in kabayaan namu' subay kamu makah\u0101ti ha pasal sin kah\u0101lan sin pagkahi natu' agad kan \u012asa amu in miyatay na. Subay kamu makah\u0101ti ha supaya kamu di' magdukka biya' sin tau kaibanan, amu in way huwat-huwatun ha Almasi."
                            },
                            {
                                "text": "In kitaniyu magparachaya sin in hi \u012asa miyatay, ampa nabuhi' nagbalik. Hangkan magparachaya kitaniyu sin in manga tau miyatay nagparachaya kan \u012asa, (buhiun da isab sila magbalik sin Tuhan,) paagarun kan \u012asa bang dumatung na in waktu sin pagbalik niya."
                            },
                            {
                                "text": " Karna' ini in hindu' dayn kan Panghu' \u012asa. In kitaniyu agad kaniya hisiyu-siyu na in abutan buhi' ha waktu magbalik siya, bukun kitaniyu in muna dayn ha manga miyatay na, in mam\u0101k kaniya."
                            },
                            {
                                "text": "Karna' numaug hi Panghu' \u012asa, baran niya tuud in mari dayn ha surga'. Bang karungugan niyu na in pagtawag makusug, iban karungugan na in suwara sin mal\u0101ikat makawasa, iban tiyupun na in sangkakala sin Tuhan, na amuna yan in pagnaug hi Panghu' \u012asa. In manga tau patay, amu in sasuku' sin nagparachaya ha Almasi, amu in makauna mabuhi' magbalik."
                            },
                            {
                                "text": "Manjari in kitaniyu amu in abutan buhi' d\u012b ha lawm dunya, magbunyug na iban sin manga tau biyuhi' dayn ha kamatay. In kitaniyu kat\u0101n maangkat na sama-sama magad ha gabun mam\u0101k kan Panghu' \u012asa ha taas awan. Na, pag'ubus salama-lama mag'agad na kitaniyu iban hi Panghu' \u012asa."
                            },
                            {
                                "text": "Na, hangkan dayn ha hindu' yan pagtabang-tiyabangi kamu magpasannyang sin pangatayan niyu. "
                            }
                        ]
                    },
                    {
                        "verses": [
                            {
                                "text": "  Na, bihaun manga taymanghud, minsan kamu di' ku na baytaan ha sulat ini pasal bang ku'nu waktu iban j\u0101man maawn in manga palih\u0101lan yan."
                            },
                            {
                                "text": "Karna' kiyaiingatan niyu da tuud isab sin in pagbalik pa dunya hi Panghu' \u012asa, magtagha' sadja biya' sapantun sin waktu sin hambuuk sugarul manakaw sin d\u016bm ha waktu di' kaingatan."
                            },
                            {
                                "text": "Bang in manga tau imiyan in sila masannyang iban way kapiligruhan, na di' nila kaalimatahan magtagha' sadja kugdanan sila sin kamulahan. Di' nila katangkisan iban kapaguyan in kamulahan yan. Biya' yan sapantun sin babai burus s\u016bng na mag'anak, amu in magtagha' sadja sakitan na tiyan."
                            },
                            {
                                "text": " Sumagawa' in kamu manga taymanghud, bukun na awam biya' sin hantang ha lawm katigidluman bang tungud ha pasal yan. Hangkan subay kamu di' kublaan bang dumatung na in waktu yan biya' sin kubla' niyu bang kamu mas\u016bd sin sugarul."
                            },
                            {
                                "text": "Karna' in kamu yan kat\u0101n ha lawm kasawahan. Bukun kitaniyu biya' sin manga tau amu in ha lawm katigidluman."
                            },
                            {
                                "text": "Na, hangkan ayaw kamu biya' sin kaibanan tau natut\u016bg sadja. Subay kamu majaga iban ha lawm sayu sadja nagpipikil sin marayaw."
                            },
                            {
                                "text": "In d\u016bm amuna in waktu sin pagtut\u016bg sin manga tau, iban d\u016bm in waktu paghihilu sin manga tau mag'iinum alak."
                            },
                            {
                                "text": "Sumagawa' in kitaniyu ha lawm kasawahan, subay ha lawm sayu sadja nagpipikil sin marayaw. In kitaniyu ini subay magsangun sin makatampan sin baran taniyu dayn ha kamulahan. Hisangun natu' in \u012bman iban kasi-lasa amu in biya' sapantun tampan sin daghal natu', iban in hulat-hulat natu' sin kalappasan taniyu, amuna in biya' sapantun tampan sin \u016b taniyu."
                            },
                            {
                                "text": "Sabab bukun in giyanta' k\u0101tu'niyu sin Tuhan butangan kitaniyu sin hukuman kasiksaan, sagawa' in ganta' niya dihilan kitaniyu kalappasan sabab-karna' tabang sin Panghu' natu' \u012asa Almasi."
                            },
                            {
                                "text": "Miyatay siya sabab-karna' natu', ha supaya in kitaniyu kat\u0101n agad kaniya, buhi' na ka atawa patay, makapaghambuuk iban siya bang siya magbalik na."
                            },
                            {
                                "text": "Hangkan pagtabang-tiyabangi kamu magpahugut sin \u012bman sin pakaniya-pakaniya kaniyu biya' sin hinang niyu bihaun. "
                            },
                            {
                                "text": "  Na, pangayuun namu' junjung kaniyu manga taymanghud, pag'addati niyu tuud in manga tau naghuhulas-sangsa' kaniyu, amu in naraak sin Panghu' magnakura' iban manghindu' kaniyu."
                            },
                            {
                                "text": "Subay malabi tuud in pag'addat iban lasa niyu kanila sabab sin paghulas-sangsa' nila kaniyu. L\u0101gi' pagsulut-siyuluti kamu."
                            },
                            {
                                "text": " Ini in tuyuan namu' tuud hihindu' kaniyu manga taymanghud. Hindui niyu in manga tau lisuan sin subay sila maghinang. Tabangi niyu in manga tau mabuga' magpaisug sin pangatayan nila iban tabangi niyu in manga mahuka' in \u012bman nila. Ayaw kamu masumu tumabang ha tau kat\u0101n."
                            },
                            {
                                "text": "Kita'-kitaa niyu da in manga taymanghud natu' duun ha wayruun minsan hambuuk kanila in mamaws bang awn jimilaka' kanila. Sagawa' subay pagtuyuan niyu in huminang sadja sin marayaw ha pagkahi niyu agad kan \u012asa iban ha kat\u0101n m\u0101nusiya'."
                            },
                            {
                                "text": "Subay kamu magk\u016bg-kuyag sadja,"
                            },
                            {
                                "text": "iban ayaw niyu bugtua in pagpangayu' niyu duwaa pa Tuhan."
                            },
                            {
                                "text": "Subay kamu magsarang-sukul sadja pa Tuhan unu-unu na in kumugdan kaniyu, sabab amuna yan in kabayaan sin Tuhan hipahinang kaniyu karna' suku' kamu hi \u012asa Almasi."
                            },
                            {
                                "text": " Ayaw niyu saggai in hinang sin R\u016b sin Tuhan duun kaniyu."
                            },
                            {
                                "text": "Ayaw niyu baba'-babaa in pagnas\u012bhat sin manga pagkahi niyu naraak sin Tuhan magpasampay kaniyu sin daakan niya."
                            },
                            {
                                "text": "Sagawa' in unu-unu na mayan nas\u012bhat subay niyu lilingun bang marayaw atawa bukun. Bang marayaw, na kahagara niyu."
                            },
                            {
                                "text": "Iban tangkisi niyu tuud in kat\u0101n mang\u012b'."
                            },
                            {
                                "text": " Mura-murahan bang mayan kamu suchihun tuud sin Tuhan, amu in magdirihil k\u0101tu'niyu kasannyangan ha lawm atay. Iban bang mayan ha waktu sin pagbalik mari sin Panghu' natu' \u012asa Almasi wayruun tuud masaway niya kaniyu ha wayruun tuud salla' sin nyawa, pikilan, iban ginhawa-baran niyu."
                            },
                            {
                                "text": "Na, suchihun da kamu sin Tuhan, amu in nam\u012b' kaniyu magad kaniya, sabab in siya tantu tuud kapangandulan."
                            },
                            {
                                "text": " Manga taymanghud, andu' pangayui niyu kami isab duwaa pa Tuhan."
                            },
                            {
                                "text": "Pasampayan niyu in salam-duwaa namu' ha manga taymanghud natu' kat\u0101n duun."
                            },
                            {
                                "text": "L\u0101gi' yari awn daakan ku kaniyu dayn ha kawasa d\u012bhil k\u0101ku' sin Panghu' natu' \u012asa Almasi. Ibut-ibut tuud bachaha niyu in sulat ini pa manga Almasihin kat\u0101n duun ha hula' Tisalunika."
                            },
                            {
                                "text": "Mura-murahan bang mayan di' mabugtu' in tulung-tabang kaniyu sin Panghu' natu' \u012asa Almasi.  Wassalam.  "
                            }
                        ]
                    }
                ]
            },
            {
                "names": [
                    "II Thessalonians"
                ],
                "usfm_id": "2TH",
                "abbreviation": "2Thess",
                "chapters": [
                    {
                        "verses": [
                            {
                                "text": "  In sulat ini damikkiyan naug da isab dayn k\u0101ku', hi Paul iban dayn ha duwa iban ku hi Silas kay Timuti hipasampay mawn kaniyu manga jamaa Almasihin ha d\u0101ira Tisalunika amu in suku' sin Tuhan, Ama' natu', iban Panghu' natu' \u012asa Almasi."
                            },
                            {
                                "text": " Mura-murahan bang mayan kamu dihilan tulung-tabang iban kasannyangan atay kaagi sin Tuhan, Ama' natu', iban dayn kan Panghu' \u012asa Almasi."
                            },
                            {
                                "text": "  Manga taymanghud, subay di' magbugtu' in pagsarang-sukul namu' pa Tuhan pasal niyu. Iban hangkan yan patut hinangun namu' sabab magsus\u016bng in kusug sin \u012bman niyu, iban landu' tuud magsus\u016bng in paglasa-liyasahi niyu pakaniya-pakaniya."
                            },
                            {
                                "text": "Hangkan biyabantug namu' kamu pa manga jamaa Almasihin suku' sin Tuhan ha kahula'-hulaan, sabab masi-masi in kasabal iban pangandul niyu ha Tuhan minsan kamu nimananam kabinsanaan iban kasigpitan."
                            },
                            {
                                "text": " Na, amu yan in hambuuk tanda' sin mabuntul in hukuman sin Tuhan, sabab dayn ha pasal sin kasabal iban hugut sin pangandul niyu pa Tuhan, in kamu naitung na mapatut dihilan suku' bang mamarinta na in Almasi. Na, amu yan in sabab mayta' niyu siyasandalan in manga kabinsanaan kimugdan kaniyu."
                            },
                            {
                                "text": "Na, tantu tuud mabuntul in hukuman sin Tuhan. Tungbasan niya kabinsanaan in manga tau nangdihil kabinsanaan kaniyu."
                            },
                            {
                                "text": "Ampa in kamu, amu in nakalabay kabinsanaan, dihilan kamu sin Tuhan kasannyangan iban sampay isab in kami.  In ini maawn bang numaug na magbalik pa dunya hi Panghu' \u012asa dayn ha surga' mag'agad iban sin manga mal\u0101ikat niya makawasa."
                            },
                            {
                                "text": "In pagnaug niya magsahaya biya' sin k\u0101yu nalalaga. Butangan sin Almasi hukuman in manga tau di' mabaya' magad ha Tuhan iban sin manga tau di' magkahagad sin Bayta' Marayaw pasal sin Panghu' taniyu \u012asa."
                            },
                            {
                                "text": "Numanam sila kasaumulan sin kasiksaan ha lawm narka'. Di' sila makalamud ha lawm ukuman sin Panghu' iban di' nila kakitaan in kusug sin kawasa niya,"
                            },
                            {
                                "text": "ha adlaw magbalik siya. Ha pagbalik niya mari lagguun siya sin manga tau suku' niya, iban pudjihun tuud siya sin manga tau kat\u0101n nangangandul kaniya. In kamu manglaggu' da isab kaniya sabab nagparachaya kamu sin bayta' namu' kaniyu pasal hi \u012asa."
                            },
                            {
                                "text": " Na, hangkan piyapangayuan namu' sadja kamu duwaa pa Tuhan bang mayan kamu tabangan niya huminang sin unu-unu kat\u0101n, amu in mapatut hinangun sin manga tau nap\u012b' sin Tuhan mahinang suku' niya. Iban mura-murahan bang mayan isab dayn ha kawasa sin Tuhan makahinang kamu sin unu-unu marayaw kabayaan niyu hinangun, iban bang mayan makbulun sin Tuhan in unu-unu hinangun niyu dayn ha kusug sin pangandul niyu kan Panghu' natu' \u012asa."
                            },
                            {
                                "text": "Piyapangayuan kamu isab duwaa pa Tuhan bang mayan karihilan kalagguan in ng\u0101n sin Panghu' natu' \u012asa sabab karna' niyu. Damikkiyan awn da isab kalagguan niyu sabab suku' niya kamu. In manga yan maawn kaniyu dayn ha tulung-tabang sin Tuhan taniyu iban sin Panghu' natu' \u012asa Almasi."
                            }
                        ]
                    },
                    {
                        "verses": [
                            {
                                "text": "  Na, bihaun manga taymanghud bicharahun ku kaniyu in pasal sin pagbalik mari pa dunya sin Panghu' natu', \u012asa Almasi, iban sin pagtipun natu' magb\u0101k kaniya. Pangayuun ku kaniyu manga taymanghud,"
                            },
                            {
                                "text": "ayaw kamu magt\u016by makubla' atawa mahilu in pikilan niyu bang awn tau talus mamayta', atawa tau magnas\u012bhat kaniyu, sin naabut na in waktu pagbalik pa dunya hi Panghu' \u012asa. Minsan awn nakabayta' kaniyu sin nakatabuk sila kunu' sulat dayn k\u0101mu' pasal sin bayta' yan, ayaw niyu hiluha in pikilan niyu."
                            },
                            {
                                "text": "Ayaw kamu magad dupangun sin manga magsuysuy yan, minsan unu in bichara nila. Sabab hi Panghu' \u012asa di' pa magbalik mari pa dunya bang di' maabut muna in waktu tumaud na tuud in m\u0101nusiya' sumulang sin kabayaan sin Tuhan, iban gumuwa' na in hambuuk Tau Lidjal, amu in sumulang tuud ha Tuhan. In tau yan, narka' in uwian niya sabab asal amu yan in kiyadar kaniya."
                            },
                            {
                                "text": "In Tau Lidjal ini kuntarahun niya in unu-unu kat\u0101n tungud pa Tuhan iban sin unu-unu na mayan pagsumbahun sin manga tau. Magpataas siya sin baran niya dayn ha manga kat\u0101n piyagtutuhanan sin manga m\u0101nusiya'. Na, minsan bih\u0101dtu di' pa siya mamarahi sin hinang niya. Sum\u016bd pa siya limingkud madtu pa B\u0101y sin Tuhan, ampa siya magbantug magpamahalayak sin in siya amuna in Tuhan."
                            },
                            {
                                "text": " Mayta', kiyalupahan niyu na ka in bakas kiyabayta' ku kaniyu? In pasal sin kah\u0101lan yan kiyabayta' ku na kaniyu sin waktu duun aku kaniyu."
                            },
                            {
                                "text": "Malayngkan kiyaingatan niyu da isab bang unu in himahawid ha Tau Lidjal yan hangkan di' pa siya makaguwa' ha bihaun. In siya yan di' pa makaguwa' bang di' pa maabut in waktu asal kiyaganta' kaniya gumuwa'."
                            },
                            {
                                "text": "Minsan ha bihaun timatagna' na in hinang mang\u012b' sin Tau Lidjal yan, sagawa' bukun pa matampal ha manga tau ha salugay di' pa maka\u012bg in maghahawid."
                            },
                            {
                                "text": "Na, bang maka\u012bg na in maghahawid, gumuwa' na in Tau Lidjal. Manjari ha waktu sin pagbalik mari hi Panghu' \u012asa, patayun niya in Tau Lidjal. Napas dayn ha simud hi Panghu' \u012asa in makamatay ha Tau Lidjal, iban magmula siya sin si'nag sin sahaya hi Panghu' \u012asa."
                            },
                            {
                                "text": "Manjari pagkari sin Tau Lidjal yan in kat\u0101n hinang niya dayn ha kawasa sin Saytan Puntukan. Makahinang siya ginisan mu'jijat, tanda' iban hinang makainu-inu hipanglidjal ha manga tau."
                            },
                            {
                                "text": "Ginis-ginisan in hipanglidjal niya ha manga tau amu in mar\u0101 niya masuku' sin narka'. In manga tau masuku' sin narka', sabab wayruun tuud baya' nila magad sin hindu' kasabunnalan ha supaya sila mapuas dayn ha hukuman sin manga dusa nila."
                            },
                            {
                                "text": "Na, hangkan dayn ha sabab yan d\u016blan sin Tuhan in kas\u0101an sin pamikil nila. D\u016blan sila sin Tuhan kumahagad sin puting sin Tau Lidjal,"
                            },
                            {
                                "text": "ha supaya in kat\u0101n tau, amu in di' magkahagad sin kasabunnalan, iban mas\u016bb huminang sin unu-unu mang\u012b', kabutangan sin hukuman sin Tuhan."
                            },
                            {
                                "text": "  Na, subay tuud di' magbugtu' in pagsarang-sukul namu' pa Tuhan pasal niyu, manga taymanghud, amu in kalasahan sin Panghu' natu', sabab in kamu yan asal nap\u012b' sin Tuhan dayn sin awal tagna' dihilan kalappasan. Nalappas kamu dayn ha sabab sin hinang sin R\u016b sin Tuhan, amu in nagsuchi kaniyu bat kamu mat\u016bp sukuun sin Tuhan, iban dayn ha sabab nagkahagad kamu sin hindu' pasal sin kasabunnalan."
                            },
                            {
                                "text": "Nap\u012b' kamu sin Tuhan kumawa' sin kalappasan niyu dayn ha Bayta' Marayaw pasal sin Almasi, amu in piyagnas\u012bhat namu' kaniyu. Hangkan kamu nap\u012b' ha supaya kamu kabahagian sin kalagguan iban sin si'nag sahaya sin Panghu' natu', \u012asa Almasi."
                            },
                            {
                                "text": "Na, hangkan manga taymanghud, pahuguta in pangandul niyu, iban gunggungi niyu tuud mahugut in manga kasabunnalan kiyahindu' namu' kaniyu, dayn ha pagnas\u012bhat iban sin sulat namu' matun kaniyu."
                            },
                            {
                                "text": " Na, mura-murahan bang mayan pasannyangun in lawm atay niyu iban dihilan kamu kusug huminang iban mamichara sin unu-unu kat\u0101n marayaw kaagi sin Panghu' natu', \u012asa Almasi, iban sin Tuhan, Ama' natu', amu in malasa k\u0101tu'niyu. L\u0101gi' dihilan niya kitaniyu tabang magpakusug sin \u012bman taniyu kasaumulan iban hulat-hulat marayaw. "
                            },
                            {
                                "text": " Na, mura-murahan bang mayan pasannyangun in lawm atay niyu iban dihilan kamu kusug huminang iban mamichara sin unu-unu kat\u0101n marayaw kaagi sin Panghu' natu', \u012asa Almasi, iban sin Tuhan, Ama' natu', amu in malasa k\u0101tu'niyu. L\u0101gi' dihilan niya kitaniyu tabang magpakusug sin \u012bman taniyu kasaumulan iban hulat-hulat marayaw. "
                            }
                        ]
                    },
                    {
                        "verses": [
                            {
                                "text": "  Na, mahuli dayn duun manga taymanghud pangayui niyu kami duwaa pa Tuhan, bang mayan masamut sumaplag pa kahula'-hulaan in bayta' dayn ha Tuhan pasal hi Panghu' \u012asa. Iban mura-murahan bang mayan in bayta' yan taymaun iban pag'addatan sin manga tau biya' sin kaagi niyu timayma'."
                            },
                            {
                                "text": "Damikkiyan pangayui niyu da isab kami duwaa bang mayan kami lappasun sin Tuhan dayn ha kamulahan h\u012bhinang sin manga tau mang\u012b'. Sabab katauran sin manga tau di' magkahagad sin bayta' pasal hi Panghu' \u012asa."
                            },
                            {
                                "text": " Sumagawa' in hi Panghu' \u012asa kapangandulan iban siya in magpahugut sin \u012bman niyu. Ayaran niya kamu dayn ha manga kamulahan naug dayn ha Saytan Puntukan amu in puunan sin kat\u0101n kang\u012ban."
                            },
                            {
                                "text": "Na, in kami dihilan hi Panghu' \u012asa pangandul pasal niyu. Hangkan natatantu namu' sin h\u012bhinang niyu iban di' niyu bugtuun in pangahagad niyu sin daakan namu' kaniyu."
                            },
                            {
                                "text": " Mura-murahan bang mayan pah\u016bpun hi Panghu' \u012asa pa lawm atay niyu in lasa sin Tuhan iban sin kasabal sin Almasi."
                            },
                            {
                                "text": "  Na, manjari, bihaun manga taymanghud, pagka in kami ini kiyawakilan hi Panghu' \u012asa, na b\u0101ndaan namu' kamu pakandihun dayn ha manga taymanghud natu' amu in lisuan di' maglawag sin kabuhianan nila, iban wala' miyagad sin manga hindu' namu' kaniyu."
                            },
                            {
                                "text": "Na, kaingatan niyu da tuud isab bang biya' diin in kaagi niyu maghinang. Subay kamu sumingud k\u0101mu', sabab bukun kami malisu' maglawag sin kabuhianan namu' ha waktu duun kami kaniyu."
                            },
                            {
                                "text": "Wala' kami timayma' sin unu-unu na balanja' ha way namu' biyayaran. G\u0101m mayan naghulas-sangsa' kami nag'usaha d\u016bm-adlaw, ha supaya kamu di' kahunitan pasal namu'."
                            },
                            {
                                "text": "Na, biya' ha yan in h\u012bnang namu', bukun sabab wayruun kapatutan namu' mangayu' tabang sin pagkabuhianan namu'. Awn kapatutan namu', sagawa' h\u012bnang namu' in biya' ha yan ha supaya mahinang suntuan agarun niyu."
                            },
                            {
                                "text": "Tumtuma niyu in hindu' namu' kaniyu ha waktu kami duun kaniyu, laung namu', \u201cBang in tau di' mabaya' mag'usaha sin kabuhianan niya subay di' pakaunun.\u201d"
                            },
                            {
                                "text": " Hangkan kami nagbichara ha ini sabab awn kunu' duun kaniyu in di' mabaya' maglawag kabuhianan. Malisu' sila maghinang. Amu sadja in h\u012bhinang nila in manglamud-lamud sin hinang sin tau kaibanan."
                            },
                            {
                                "text": "Na, pagka kami kiyawakilan hi Panghu' \u012asa Almasi, daakun namu' in manga tau yan iban b\u0101ndaan namu' sila, subay sila maghinang sin hinang nila ha di' makalingug ha kaibanan, iban subay sila mag'usaha na sin kabuhianan nila."
                            },
                            {
                                "text": " Na, ampa in kamu, manga taymanghud, ayaw kamu masumu maghinang sin marayaw."
                            },
                            {
                                "text": " Na, bang awn tau duun kaniyu in di' mabaya' magad sin hindu' ha lawm sulat ini, indani niyu in tau yan. Iban ayaw kamu mabaya' maglamud iban niya haunu-haunu na, ha supaya siya simipug sin hinang niya mang\u012b'."
                            },
                            {
                                "text": "Sagawa' ayaw niyu isab siya d\u0101ha magbanta. G\u0101m mayan hindui niyu sin hikarayaw biya' sin hindu' niyu ha taymanghud niyu."
                            },
                            {
                                "text": "  Mura-murahan bang mayan taptap pasannyangun in lawm atay niyu hi Panghu' \u012asa, amu in tuburan sin kasannyangan, minsan unu-unu na in kah\u0101lan dumatung kaniyu. Mura-murahan bang mayan taptap in Tuhan duun kaniyu."
                            },
                            {
                                "text": " Na, mahuli dayn duun in kahinapusan lapal kabtangan sin sulat namu' ini, baran ku na tuud in sumulat. Yari ku siyulat in ng\u0101n ku hi Paul, supaya niyu kakil\u0101han sin in sulat ini mattan tuud naug dayn k\u0101ku'. Iban amuna yan in addat ku sakahaba' aku magpar\u0101 sulat."
                            },
                            {
                                "text": " Mura-murahan bang mayan di' mabugtu' in tulung-tabang kaniyu kat\u0101n sin Panghu' natu' \u012asa Almasi.  Wassalam.  "
                            }
                        ]
                    }
                ]
            },
            {
                "names": [
                    "I Timothy"
                ],
                "usfm_id": "1TI",
                "abbreviation": "1Tim",
                "chapters": [
                    {
                        "verses": [
                            {
                                "text": "  In sulat ini naug dayn k\u0101ku', hi Paul, hambuuk tau kiyawakilan hi \u012asa Almasi. Nahinang aku hambuuk kiyawakilan, sabab in yan daakan dayn ha Tuhan, amu in manglalappas k\u0101tu'niyu, iban hi \u012asa Almasi amu in panghuwat-huwatan natu'."
                            },
                            {
                                "text": " In sulat ini hipasampay ku mawn kaymu, Timuti, karna' biya' na kaw anak ku lahasiya', sabab aku in nakar\u0101 kaymu nagparachaya ha Almasi.  Mura-murahan bang mayan kaw dihilan tulung-tabang iban kaulungan, l\u0101gi' dihilan kasannyangan in lawm atay mu kaagi sin Tuhan, Ama' natu', iban sin Panghu' natu', hi \u012asa Almasi."
                            },
                            {
                                "text": "  Na, bihaun Timuti, biya' na sin bakas kiyapamung ku kaymu ha sa'bu kakadtu ku pa Makidun, ibut-ibutan ta kaw di' pa\u012bgun dayn ha d\u0101ira Ipisus bat mu mal\u0101ng in manga tau nanghihindu' sin d\u0101n pa kalawngan."
                            },
                            {
                                "text": "L\u0101nga in manga tau yan, papahundunga na sila magparuli sin manga suysuy way kasabunnalan iban mag'usul way kahinapusan sin manga kapangkat-pangkatan sin manga kamaasan, sabab in manga yan makapaawn sadja paglugatan. L\u0101gi' di' yan makatabang sin maksud sin Tuhan. Karna' in ingat pasal sin maksud sin Tuhan naug dayn ha pagparachaya iban pangandul ta ha Tuhan."
                            },
                            {
                                "text": "Na, hangkan ku sila hipal\u0101ng kaymu, bat maawn in kasi-lasa, amu in guwa' dayn ha atay puti', dayn ha pikilan malanu' iban dayn ha parachaya iban pangandul matutuud ha Almasi."
                            },
                            {
                                "text": "Karna' awn manga tau kaibanan amu in simiha' dayn ha hindu' yan. Dimugaing na sila, sabab amuna in piyaruli nila in manga paglugat pasal sin manga parakala' way kap\u016bsan."
                            },
                            {
                                "text": "Mabaya' tuud sila mahinang guru sin manga sara' piyanaug sin Tuhan dayn kan Musa, sumagawa' di' nila kah\u0101tihan bang unu in piyagbibichara nila. Di' nila minsan kah\u0101tihan in manga parakala' kiyukusugan nila biyayta' ha manga tau."
                            },
                            {
                                "text": " Na, asal kaingatan natu' in manga sara' piyanaug sin Tuhan, marayaw bang maamu in pagpapanaw biya' sin kiyamaksud sin Tuhan."
                            },
                            {
                                "text": "Kaingatan natu' da isab sin in manga sara' yan wala' piyaawn ha pasalan sin manga tau marayaw. Sagawa' in piyagpaawnan sin sara' pasal sin manga tau manglalanggal iban di' magkakahagad ha sara', manga tau wayruun buga' ha Tuhan iban manga baldusa. Piyaawn da isab in sara' ha manga tau way pagtaat pa Tuhan iban manggura'-gura' sadja ha agama, ha manga tau m\u0101munu' ha ina'-ama' nila, ha manga tau m\u0101munu' ha pagkahi nila m\u0101nusiya',"
                            },
                            {
                                "text": "ha manga tau naghihinang kalumuan, ha manga tau nagkakajarihanan iban sin pagkahi nila usug atawa iban sin pagkahi nila babai, ha manga tau mangingidnap, ha manga tau putingan iban magsasaksi' sin bukun bunnal, iban ha manga tau amu in himihinang sin unu-unu na, amu in wala' nag'amu iban sin hindu' marayaw."
                            },
                            {
                                "text": "In hindu' yan nakawa' dayn ha Bayta' Marayaw pasal sin Almasi, amu in piyangandul k\u0101ku' sin Tuhan hipamahalayak pa manga m\u0101nusiya'. In Bayta' Marayaw ini naug dayn ha Tuhan sangat in kalagguan niya iban puunan sin kat\u0101n karayawan. "
                            },
                            {
                                "text": "  Magsukul aku ha Panghu' ta \u012asa Almasi, amu in nagdihil k\u0101ku' kusug ha supaya ku mahinang in daakan niya k\u0101ku'. Magsukul aku sin \u012btung niya aku hambuuk tau kapangandulan iban kiyawakilan niya magpasampay sin daakan niya."
                            },
                            {
                                "text": "Malayngkan sin nakauna yadtu, mang\u012b' in manga bichara ku pasal hi \u012asa. B\u012bnsana' iban h\u012bna' ku in manga tau agad kaniya. Sumagawa' limuuy in Tuhan k\u0101ku', minsan bih\u0101dtu in ng\u012b' sin hinang ku. Hangkan siya limuuy k\u0101ku', sabab ha waktu yadtu awam pa aku sin ng\u012b' sin hinang ku, sabab way pa aku nagparachaya kan \u012asa."
                            },
                            {
                                "text": "L\u0101gi' labi-labihan tuud in tulung-tabang d\u012bhil k\u0101ku' sin Panghu' natu', \u012asa Almasi. Piyapagparachaya niya aku kaniya iban piyah\u016bp niya in kasi-lasa pa lawm atay ku. In yan asal hikarihil k\u0101tu' bang kitaniyu naghahambuuk iban hi \u012asa Almasi."
                            },
                            {
                                "text": " Bunnal tuud, iban subay taymaun iban kahagarun sin m\u0101nusiya' kat\u0101n, sin in hi \u012asa Almasi miyari pa dunya manglappas ha manga baldusa. Ampa in aku amuna in tau landu' tuud baldusa dayn ha kat\u0101n,"
                            },
                            {
                                "text": "sumagawa' kiyaluuyan aku sin Tuhan. Hangkan niya aku kiyaluuyan bat supaya mapakita' hi \u012asa Almasi sin landu' tuud siya masabal ha manga tau baldusa tuud biya' k\u0101ku'. Minsan biya' diin in ng\u012b', dihilan niya da kaampunan. In aku h\u012bnang niya hambuuk suntuan pamintangan sin manga tau kat\u0101n, amu in ha sus\u016bngun magparachaya kaniya bat karihilan sin kabuhi' salama-lama."
                            },
                            {
                                "text": "Pudjihun natu' in Tuhan amu in makapagbaya' kasaumulan. Di' siya magkamatay iban di' kakitaan sin m\u0101nusiya'. In siya hambuuk-buuk da Tuhan. Pudjihun iban lagguun natu' siya kasaumulan! Amin!"
                            },
                            {
                                "text": " Na, in daakan ini hipangandul ku kaymu, Timuti, anak ku, nagtaayun da iban sin bakas kiyabayta' sin manga tau magpapasampay sin Parman sin Tuhan. Agara in daakan kaymu ha supaya bang upamakun magbunu', makapamunu' kaw marayaw ha manga kimukuntara sin daakan sin Tuhan."
                            },
                            {
                                "text": "Patutuga in pamawgbug mu ha Almasi iban sin pikilan mu malanu'. Karna' awn manga tau kaibanan duun ha yan in di' magad ha pikilan malanu', iban kimangi' na in parachaya nila ha Almasi."
                            },
                            {
                                "text": "In manga tau biya' na kan Himinus iban hi Iskandal, in sila ini biyutawanan nila na in pagparachaya nila ha Almasi. Hangkan iyungsud ku na sila pa lawm lima sin Saytan Puntukan, ha supaya sila makapamintang di' na magbichara mang\u012b' ha pasal sin Tuhan. "
                            }
                        ]
                    },
                    {
                        "verses": [
                            {
                                "text": "  Na, bihaun, yari in hindu' amu in subay agarun niyu. Muna-muna, subay kamu mangarap pa Tuhan iban mangayu' duwaa pa marayaw pasal sin manga m\u0101nusiya' kat\u0101n. Subay niyu sila pangayuan tabang pa Tuhan. L\u0101gi' subay kamu magsarang-sukul pa Tuhan sin tabang hirihil niya kanila kat\u0101n."
                            },
                            {
                                "text": "Damikkiyan pangayui niyu da isab duwaa pa marayaw in manga kasultanan iban sin manga kat\u0101n kaibanan tagakawasa, ha supaya sumannyang iban humatul in panghula'-hula' taniyu. L\u0101gi' bat supaya umamu in addat-tab\u012bat taniyu iban magmabuga' kitaniyu pa Tuhan."
                            },
                            {
                                "text": "Na, in yan marayaw iban makasulut ha Tuhan, amu in manglalappas k\u0101tu'niyu."
                            },
                            {
                                "text": "Dungugun sin Tuhan in pagpangayu' natu' duwaa, sabab kabayaan sin Tuhan in m\u0101nusiya' kat\u0101n malappas dayn ha murka', iban makaingat sila sin hindu' kasabunnalan."
                            },
                            {
                                "text": "In Tuhan hambuuk da, iban hambuuk-buuk da isab in nahinang suluhan sin Tuhan iban m\u0101nusiya', amuna in hi \u012asa Almasi pagkahi natu' m\u0101nusiya'."
                            },
                            {
                                "text": "Atas piyaglilla' hi \u012asa in dugu'-nyawa niya karna'-sabab sin kat\u0101n m\u0101nusiya', ha supaya sila mapuas dayn ha manga dusa nila. In kamatay hi \u012asa ha waktu kiyaganta' sin Tuhan, amuna in tanda' sin mattan tuud kabayaan sin Tuhan malappas in m\u0101nusiya' kat\u0101n."
                            },
                            {
                                "text": "L\u0101gi' amuna yan in sabab hangkan aku kiyawakilan sin Tuhan magpamahalayak iban magnas\u012bhat ha bangsa bukun Yahudi pasal sin kasabunnalan iban pagparachaya ha Almasi. In bichara ku yan bukun tuud puting, kasabunnalan tuud in biyabayta' ku kaniyu."
                            },
                            {
                                "text": " Na, in kabayaan ku, haunu-haunu na magtipun in manga agad ha Almasi, in manga kat\u0101n kausugan amu in miyamagad tuud ha Tuhan, subay sila mangarap pa Tuhan, iban bang sila sumangga na sin lima nila mangayu' duwaa, subay wayruun dugal atawa ng\u012b' ha lawm atay nila."
                            },
                            {
                                "text": " Damikkiyan in kabayaan ku, in manga kababaihan subay magpahumput, iban subay nila sarang-sarangun da isab in pamakay nila. Subay in pakayun nila in manga pamakay mat\u016bp ha manga babai marayaw addat. In manga babai nagtataat pa Tuhan di' kakil\u0101han dayn ha arti sin pagsudlay sin buhuk, atawa sabab sin pamulawan, atawa manga mussa', atawa manga panamung nila maharga',"
                            },
                            {
                                "text": "sumagawa' kakil\u0101han sila dayn ha hinang nila marayaw. Amu na yan in kat\u016bpan hinangun sin manga babai, amu in imiyan sin in sila nagtataat tuud pa Tuhan."
                            },
                            {
                                "text": " In manga babai bang nas\u012bhatan, subay sila manaynghug tuud marayaw, iban subay nila kahagarun tuud in hindu' sin manga nagnanas\u012bhat kanila."
                            },
                            {
                                "text": "Di' ku tugutan in manga babai manghindu' ha manga usug atawa magnakura' kanila. Subay in manga babai di' magkayba' bang awn miting ha langgal."
                            },
                            {
                                "text": "Hangkan bih\u0101dtu sabab hi Apu' Adam in nakauna piyaawn sin Tuhan, ampa simunud hi Apu' Hawa."
                            },
                            {
                                "text": "L\u0101gi' bukun hi Apu' Adam in kiyaakkalan sin Iblis, sagawa' hi Apu' Hawa. Kiyaakkalan siya iban nakalanggal sin sara' sin Tuhan."
                            },
                            {
                                "text": " (Amu na yan in sabab hangkan in manga babai kat\u0101n hilabay dayn ha kasigpitan bang sila mag'anak, pasal nar\u0101 dayn ha narusa hi Apu' Hawa.) Sumagawa' minsan bih\u0101dtu, tabangun da sila sin Tuhan dayn ha kasigpitan nila. Sa' subay di' mabugtu' in pangandul nila pa Tuhan iban sin kasi-lasa nila ha kat\u0101n. Iban subay di' mahagin in kabuntul sin i'tikad nila pa Tuhan iban sin kahumput sin addat nila. "
                            }
                        ]
                    },
                    {
                        "verses": [
                            {
                                "text": "  Bunnal sa in bichara sin magpamung sin marayaw in maksud sin tau, amu in matuyu' tuud mahinang nakura' sin manga Almasihin."
                            },
                            {
                                "text": "In tau mapatut papagnakuraun ha manga Almasihin, subay amu in tau marayaw, wayruun masaway kaniya. Makajari siya p\u012bun nakura', bang hambuuk da in asawa niya, way dugaing. L\u0101gi' subay siya makatangka' sin manga napsu, amu in makar\u0101 kaniya pa kang\u012ban. Subay mabuntul in pamikil niya, iban subay siya mahatul. Subay siya maasip iban maupiksa' ha hisiyu-siyu tau m\u0101kawn pa b\u0101y niya. Subay da isab siya mapanday magnas\u012bhat ha manga tau."
                            },
                            {
                                "text": "Subay siya tau bukun maghihilu iban bukun mamiminasa. Subay siya mahanunut magd\u0101 ha manga tau. Subay siya bukun pangangalu iban bukun manapsu ha pilak."
                            },
                            {
                                "text": "Subay siya tau makapintulu' iban makapaintul marayaw ha anak-asawa niya, sampay pa kat\u0101n ha lawm pam\u0101y-b\u0101y niya. L\u0101gi' subay niya mapaagad in manga anak niya ha unu-unu daakan niya kanila iban subay sila mag'addat tuud kaniya."
                            },
                            {
                                "text": "Karna' bang in tau mahinang nakura' di' minsan makapintulu' ha anak-asawa niya, na, biya' diin in kaparuli niya marayaw ha manga Almasihin, amu in suku' sin Tuhan?"
                            },
                            {
                                "text": "In tau magnakura' subay bukun amu in ba'gu sadja miyagad kan \u012asa, sabab adakala' lumaggu' in \u016b niya sin siya in nap\u012b' magnakura'. Na, bang tumaas in atay niya, kabutangan siya sin hukuman biya' sin hukuman biyutang sin Tuhan ha Iblis pasal sin timaas tuud in atay niya."
                            },
                            {
                                "text": "L\u0101gi' in tau map\u012b' nakura', subay da isab hambuuk piyag'aaddatan sin manga tau bukun Almasihin, ha supaya siya di' karihilan kahinaan, iban di' mar\u0101 sin sasat sin Iblis huminang sin mang\u012b'."
                            },
                            {
                                "text": "  Damikkiyan da isab, in manga tau p\u012bun magtatabang ha nakura' sin manga Almasihin, subay da isab marayaw in addat-tab\u012bat nila, iban subay sila bukun duwa dila'. Subay sila bukun maghihilu atawa manapsu ha pilak."
                            },
                            {
                                "text": "Subay mahugut in pamawgbug nila sin hindu' kasabunnalan, amu in bakas l\u012blibun dayn ha m\u0101nusiya', sagawa' bihaun in hindu' ini piyaingat na sin Tuhan ha manga m\u0101nusiya'. L\u0101gi' in pamawgbug nila subay tulid tuud dayn ha lawm atay nila."
                            },
                            {
                                "text": "Ha di' pa sila mahinang magtatabang, subay sulayan naa bang biya' diin in addat-tab\u012bat nila. Na, bang marayaw, ampa dakuman sila p\u012bun magtatabang."
                            },
                            {
                                "text": " Damikkiyan in manga asawa nila, subay da isab marayaw in addat-tab\u012bat, iban subay di' magpanglimut. Subay da isab sila makatangka' sin manga napsu makar\u0101 pa kang\u012ban, iban subay sila kapangandulan ha unu-unu kat\u0101n."
                            },
                            {
                                "text": " In tau p\u012bun magtatabang, subay hambuuk da in asawa niya. Subay siya maingat magpintulu' iban magpaintul marayaw ha anak-asawa niya iban sin kat\u0101n ha lawm b\u0101y niya."
                            },
                            {
                                "text": "In manga tau magtatabang, bang marayaw in hinang nila, karihilan sila kalagguan, iban pag'addatan tuud sila. Iban makatawakkal sila mamichara pasal sin pangandul nila kan \u012asa Almasi."
                            },
                            {
                                "text": " Bihaun, ha sa'bu aku nagsusulat kaymu, hiyuhuwat-huwat ku makapagkita' da kita ha masamut."
                            },
                            {
                                "text": "Sumagawa' bang sawpama maantala' in pagkawn ku, na in sulat ku ini, amuna in magpaingat kaniyu bang biya' diin in addat-tab\u012bat pakayun sin kitaniyu ha lawm sin ukuman sin Tuhan, h\u0101ti niya ha lawm katibuukan sin manga tau suku' sin Tuhan, amu in Tuhan buhi' salama-lama. Na, in kitaniyu suku' niya, amuna in kusug bawgbug sin hindu' kasabunnalan."
                            },
                            {
                                "text": "Bunnal tuud sin landu' malawm in hindu' sin agama natu' sin kasabunnalan pasal sin Almasi, amu in piyanyata' na sin Tuhan bihaun. Limahil siya pa dunya nagbaran m\u0101nusiya'. R\u016b sin Tuhan in simaksi' sin kasabunnalan sin kat\u0101n bayta' iban hinang niya. Nagpanyata' in manga mal\u0101ikat mawn kaniya timabang kaniya. Piyamahalayak pa m\u0101nusiya' kat\u0101n in pasal niya. Nagparachaya iban nangandul kaniya in manga m\u0101nusiya' ha dunya. Na, yadtu na siya naangkat pa surga'.  "
                            }
                        ]
                    },
                    {
                        "verses": [
                            {
                                "text": "  Na, mahantap tuud in bayta' sin R\u016b sin Tuhan k\u0101tu'. Laung niya, butawanan na sin manga kaibanan m\u0101nusiya' ha waktu sus\u016bngun in hindu' kasabunnalan, amu in kiyakahagad natu'. In kahagarun nila in manga hindu' bukun bunnal naug dayn ha manga saytan mangangakkal."
                            },
                            {
                                "text": "Biya' ha yan in piyanghindu' sin manga tau nagpabaw'-baw' guru sagawa' in sila putingan iban mangangakkal. In manga tau yan di' magkahilu in pamikil nila sin hinang nila mang\u012b', karna' biyaksa na sila sin hinang nila yan."
                            },
                            {
                                "text": "Laung sin hindu' nila, di' kunu' makajari magtiyaun in usug iban babai, sabab in yan mang\u012b'. Iban di' isab kunu' makajari kaunun in manga kakaun kaibanan, sabab haram. Sagawa' in manga hindu' nila yan bukun bunnal, sabab piyaawn da isab sin Tuhan in manga kakaun hiyaram nila. Makajari yan kaunun sin manga tau pag'ubus nila magsarang-sukul pa Tuhan. In manga tau nakaingat iban nagpaparachaya sin hindu' pasal kasabunnalan luhaya kumaun sin manga kakaun yan."
                            },
                            {
                                "text": "Karna' in unu-unu kat\u0101n, piyapanjari sin Tuhan marayaw, iban subay wayruun kakaun in haramun natu', sagawa' in unu-unu kakaun subay taymaun natu' iban pagsarang-sukul."
                            },
                            {
                                "text": "Sabab in kat\u0101n kakaun hiyalal sin Parman sin Tuhan iban sin pagpangayu' natu' duwaa pa Tuhan."
                            },
                            {
                                "text": "  Manjari bihaun, Timuti, bang mu hinas\u012bhat in hindu' ini pa manga taymanghud natu' duun ha yan, in h\u0101ti niya ikaw in daraakun marayaw hi \u012asa Almasi, iban mapakita' mu sin simusulig in \u012bman mu dayn ha Parman sin Tuhan iban dayn ha hindu' bunnal amu in iyaagad mu."
                            },
                            {
                                "text": "Lawak kaw dayn ha manga suysuy way kasabunnalan sin manga tau way buga' ha Tuhan, iban karupangan amu in way p\u016bs hibayta' ha manga tau. Marayaw pa anarun mu tuud in baran mu huminang sin manga makapas\u016bng sin pagtaat mu pa Tuhan."
                            },
                            {
                                "text": "Na, awn da isab hangkatiyu' karayawan niya in maghinang sin manga hikakusug sin anggawta'-baran. Sagawa' labi tuud dakula' in karayawan sin hinang magpakusug sin pagtaat pa Tuhan, sabab amu yan makatabang k\u0101tu' ha unu-unu kat\u0101n, bukun sadja ha kabuhi' ta bihaun, sumagawa' sampay pa kabuhi' taniyu ha adlaw Ahirat."
                            },
                            {
                                "text": " In bichara yan bunnal iban subay tuud taymaun iban kahagarun sin kat\u0101n."
                            },
                            {
                                "text": "Na, hangkan magt\u016byu' tuud kitaniyu magbuluk-binasa magnas\u012bhat ha manga tau, sabab awn hiyuhulat-hulat taniyu dayn ha Tuhan amu in buhi' salama-lama, iban manglalappas ha kat\u0101n m\u0101nusiya', labi awla ha manga tau amu in magparachaya kaniya."
                            },
                            {
                                "text": " Manjari, Timuti, in manga daakan iban hindu' kiyabayta' ku ha sulat ini, subay mu hipasampay iban hihindu' tuud pa manga pan\u0101iban mu duun ha yan."
                            },
                            {
                                "text": "Minsan kaw bata'-ba'gu parayawa in hinang mu ha supaya kaw di' baba'-babaun sin manga tau. Sagawa' parayawa in addat mu ha supaya kaw mahinang suntuan marayaw sin manga tau nagpaparachaya kan \u012asa, iban ha supaya nila singuran in kawl-piil mu, in lasa mu, in pangandul mu pa Tuhan iban sin lanu' sin pamikil mu."
                            },
                            {
                                "text": "Salugay ku di' pa makakawn kaniyu, tuyu' kaw tuud magbacha sin Kitab, parungugan ha manga tau natitipun. Hindui in manga tau iban nas\u012bhati sila sin manga daakan ha lawm Kitab."
                            },
                            {
                                "text": "Pakaya tuud in ingat kapandayan d\u012bhil kaymu sin Tuhan. In ingat kapandayan yan kiyatukbal mawn kaymu, ha sa'bu sin manga tau amu in magpapasampay sin Parman sin Tuhan nagbibichara sin am\u0101nat dayn ha R\u016b sin Tuhan, iban ha sa'bu biyubutang sin manga tau-maas Almasihin in manga lima nila mawn kaymu."
                            },
                            {
                                "text": " Kannala iban agara tuud in manga hinang kiyatukbal kaymu, ha supaya kakitaan sin tau kat\u0101n in siy\u016bngan sin ingat kapandayan kiyarihil kaymu sin Tuhan."
                            },
                            {
                                "text": "Paruliha in baran mu, in addat-tab\u012bat mu iban sin paghindu' mu. Ayaw mu bugtua in pagparuli mu sin manga hinang kiyatukbal kaymu, sabab amu yan in makatabang lumappas kaymu iban ha kat\u0101n magad sin hindu' mu dayn ha unu-unu kamulahan. "
                            }
                        ]
                    },
                    {
                        "verses": [
                            {
                                "text": "  Ayaw mu pag'amahi in manga tau maas dayn kaymu bang awn kas\u0101an mahinang nila, sagawa' subay marayaw in pagbichara mu kanila, biya' sin kaagi mu magbichara ha ama' mu, bang awn hihindu' mu kanila. In pagd\u0101 mu ha manga usug bata'-ba'gu subay biya' da sin pagd\u0101 mu ha taymanghud mu usug."
                            },
                            {
                                "text": "In pagd\u0101 mu ha manga babai tau-maas, subay biya' da sin pagd\u0101 mu ha ina' mu. Iban in pagd\u0101 mu ha manga babai bata'-ba'gu subay biya' da isab sin pagd\u0101 mu ha taymanghud mu babai. Subay malanu' tuud in i'tikad mu pa manga kababaihan."
                            },
                            {
                                "text": " Parayawa in pagd\u0101 mu ha manga babai balu, amu in wayruun na dugaing tumabang kanila magkabuhianan."
                            },
                            {
                                "text": "Sumagawa' bang in hambuuk balu awn manga anak-apu' niya, na in sila yan subay pah\u0101tihun sin kiyawajib sin Tuhan kanila in magparuli ha mawmaas nila, ampa sila makatungbas ha mawmaas nila. Karna', in yan amu tuud in makasulut ha Tuhan."
                            },
                            {
                                "text": "Na, bang in hambuuk balu babai isa-isa niya na, wayruun na anak-kampung niya magparuli kaniya, na in siya yan, amuna in pag'iyanun balu na tuud. Tuhan na in panghulat-hulatan niya sin unu-unu kat\u0101n kagunahan niya. Di' magbugtu' in pagpangayu' niya duwaa pa Tuhan, iban d\u016bm-adlaw in pagpangayu' niya tabang."
                            },
                            {
                                "text": "Sagawa' bang in babai balu, d\u016blan niya sadja in hawa-napsu niya, agarun niya in unu-unu makarihil kaniya dayaw parasahan, na in siya yan, minsan siya buhi', biya' na siya hantang patay, sabab wayruun pagtaat niya pa Tuhan."
                            },
                            {
                                "text": "Amu na yan in hindu' tukbalan ha manga Almasihin duun ha yan, ha supaya wayruun kang\u012ban kakitaan kanila sin manga tau."
                            },
                            {
                                "text": "Bang awn tau hisiyu-siyu na, in di' magparuli ha kampung niya, labi awla na ha manga anak-asawa iban mawmaas niya, in tau yan biyutawanan niya na in hindu' bunnal kiyakahagad taniyu. In kang\u012ban sin tau yan, labi pa dayn sin tau way agama."
                            },
                            {
                                "text": " Na, ha pasal sin listahan sin manga balu-babai, amu in tabangun sin manga nagpaparachaya kan \u012asa, amu sadja listahan in manga balu nakaabut na ka'numan in umul nila iban kapangandulan sila bilang babai mabakti' ha bana nila."
                            },
                            {
                                "text": "L\u0101gi' subay da isab marayaw in sabbut-sabbutan kanila, pasal sin manga bakas nahinang nila marayaw. Subay sila bakas manga babai marayaw mag'upiksa' sin manga anak nila, marayaw mag'asip ha manga tau m\u0101kawn pa b\u0101y nila, di' masipug maghugas siki sin pagkahi nila Almasihin, matabangun sila ha manga tau kiyugdan kasusahan, iban amu in piyaparuli nila tuud in maghinang sin unu-unu kat\u0101n marayaw."
                            },
                            {
                                "text": " Malayngkan in manga balu-babai mabata' pa, subay sila di' hilamud ha listahan, sabab bang sila datungan na sin napsu nila, bayaan na sila magbana, na butawanan nila na in janji' nila ha Almasi."
                            },
                            {
                                "text": "Na di' nila na agarun in bakas tagna' kiyajanji' nila kan \u012asa. Hangkan makab\u0101k sila dusa."
                            },
                            {
                                "text": "Iban lumisu' na sila maghinang. Amu na in parulihun nila in maglunsul pa kab\u0101y-b\u0101yan. L\u0101gi' in ng\u012b' niya, maanad na sila manglimut, iban lumamud ha manga parakala' sin tau dugaing sin wayruun kalamud nila iban maanad na sila magd\u0101-r\u0101 bichara madtu-mari, amu in subay nila di' hinangun."
                            },
                            {
                                "text": "Hangkan ha pikilan ku marayaw pa in manga balu mabata' pa magbana magbalik, l\u0101gi' makab\u0101k anak. Upiksaun nila na in lawm pam\u0101y-b\u0101y nila. Na, bang amu yan in hinangun nila, di' kitaniyu kugdanan pamung mang\u012b' sin manga tau kimukuntara k\u0101tu'."
                            },
                            {
                                "text": "Hangkan aku nakapamung bih\u0101n, sabab awn kaibanan manga balu babai in simiha' na dayn ha Almasi, miyagad na ha sasat sin Saytan Puntukan."
                            },
                            {
                                "text": " Na, bang sawpama awn tau Almasihin tagakampung manga balu babai, nawajib kaniya in magbuhi' ha manga kampung niya balu. Subay niya di' hiungsud hipabuhi' in manga kampung niya balu pa manga tau nagkakaput sin pakaradjaan sin manga Almasihin, ha supaya amu sadja manga balu, amu in wayruun tuud kampung makabuhi' kanila, in balanjaan sin manga pagkahi Almasihin."
                            },
                            {
                                "text": " Na, ha pasal sin manga nagtatau-maas ha manga Almasihin, bang marayaw in pagnakura' nila, t\u016bp tuud sila lagguun, iban dublihun in tungbas kanila, labi awla na bang sila nagtutuyu' tuud manghindu' iban magnas\u012bhat sin Parman sin Tuhan."
                            },
                            {
                                "text": "Subay tuud tungbasan in hulas-sangsa' nila, karna' kiyasulat ha lawm Kitab, amu agi, \u201cBang in sapi' piyapaghihinang subay di' sampungan in simud niya, bat siya makakaun.\u201d Iban awn pa isab kiyabayta', amu agi, \u201cBang in tau daakun maghinang, wajib subay siya gadjihan.\u201d"
                            },
                            {
                                "text": "Bang sawpama awn sumbung pasal sin hambuuk tau-maas nagnanakura' duun kaniyu, ayaw na kaw magt\u016by magkahagad sin sumbung. Subay na awn duwa atawa t\u016b tau sumaksi' sin dusa niya."
                            },
                            {
                                "text": "Pag'amahi in manga kat\u0101n nakarusa duun ha alupan sin kat\u0101n jamaa ha supaya makapamintang iban muga' in kaibanan."
                            },
                            {
                                "text": " In daakan ku ini kaymu, Tuhan in saksi', iban hi \u012asa Almasi iban sin manga mal\u0101ikat suchi. Ibut-ibut kaymu, agara tuud in manga daakan ku kaymu. Na, bang kaw magpapanaw sin daakan ku yan, subay kaw di' magp\u012b' tau atawa magdapit kansiyu-siyu."
                            },
                            {
                                "text": " Iban ayaw kaw isab mag'\u016bs-'\u016bs magp\u012b' tau magnakura' ha manga Almasihin duun ha yan. Karna' bang in tau yan tagadusa, na malapay kaw sin dusa niya. Lawak kaw dayn ha manga unu-unu kat\u0101n makarihil dusa kaymu."
                            },
                            {
                                "text": " Damikkiyan subay bukun sadja tubig in pag'inumun mu. Pag'inum da kaw minsan dakuman tiyu'-tiyu' bahal sin tubig anggul hipag'ubat sin lawm tiyan mu, karna' daran kaw yan nasasakit."
                            },
                            {
                                "text": " Na, tantuha tuud in dayaw addat sin tau p\u012bun mu magnakura' ha manga Almasihin. Sabab awn manga tau in dusa nila asal matampal minsan di' pa hikasumbung in dusa nahinang nila. Sagawa' in kaibanan tau in dusa nahinang nila di' magt\u016by tumampal. Subay na magkalugayan ampa kaingatan in dusa nila."
                            },
                            {
                                "text": "Damikkiyan in hinang sin tau marayaw, asal matampal iban di' da hikatapuk, l\u0101gi' minsan isab bukun matampal tuud, di' da hikatapuk malugay."
                            }
                        ]
                    },
                    {
                        "verses": [
                            {
                                "text": "In manga \u012bpun Almasihin, subay sila mag'addat tuud ha tag'\u012bpun kanila, ha supaya wayruun tau makapamung mang\u012b' ha Tuhan taniyu, iban ha supaya wayruun mamaba'-maba' ha hindu' iyaagad natu'."
                            },
                            {
                                "text": "Na, bang sawpama in manga tag'\u012bpun kanila Almasihin da isab, subay nila da isab di' kulangan in pag'addat nila ha tag'\u012bpun kanila, sawkat na sila magpagkahi Almasihin, biya' na sin magtaymanghud. G\u0101m mayan subay nila dugangan in ti'but nila maghinang ha tag'\u012bpun kanila karna' in tiyatabangan nila sin hulas-sangsa' nila manga Almasihin da isab, amu in kalasahan sin manga sila \u012bpun."
                            },
                            {
                                "text": "  In manga palih\u0101lan ini subay mu taptap hihindu' iban junjunga tuud hipaagad ha manga tau. Hisiyu-siyu in tau manghindu' sin dugaing, iban di' magad sin hindu' kasabunnalan sin Panghu' natu' \u012asa Almasi, iban di' magad sin hindu' amu in naug dayn ha Tuhan, na,"
                            },
                            {
                                "text": "in tau yan landu' tuud abbuhan iban way pangh\u0101ti niya. Biya' nahinang niya na sakit in tagi niya maglugat iban magk\u0101lu pasal sin manga bichara di' magkugdan iban sin hindu' kasabunnalan. In hinang niya yan makapaawn sadja sin pag'iggil, pagng\u012b' atay, pagpam\u016bngm\u016bng mang\u012b', paghukum gaib,"
                            },
                            {
                                "text": "iban paglugat way katubtuban niya sin manga tau, amu in kimang\u012b' na in pamikil, iban na\u012bg na dayn kanila in pangh\u0101ti pasal sin hindu' kasabunnalan. Ha pikilan nila in pag'agama mahinang nila usaha, makarihil daya kanila."
                            },
                            {
                                "text": " Na, bunnal isab in pag'agama makarihil daya, sa' bukun ha alta'. Bang in tau magtaat pa Tuhan iban mamarahi sin unu-unu na in kaniya, na in tau yan dayahan tuud."
                            },
                            {
                                "text": "Karna' ha waktu limahil kitaniyu mari pa dunya, wayruun unu-unu diyar\u0101 natu'. Na, bang kitaniyu manaykud na dayn ha dunya, wayruun da isab mar\u0101 natu' unu-unu,"
                            },
                            {
                                "text": "hangkan subay kitaniyu mamarahi na, bang awn da tuput pagkaun iban pagtamung natu'."
                            },
                            {
                                "text": "Sagawa' in manga tau, amu in mabaya' magkarayahan, maluhay sila mar\u0101 sin sasat huminang sin mang\u012b'. Mikit na kanila in manga hawa-napsu karupangan iban amu in makarihil kamulahan. Ha kahinapusan amuna yan in makamula iban makar\u0101 kanila pa lawm narka'."
                            },
                            {
                                "text": "Karna' in hawa-napsu ta ha pilak, amuna in puunan sin kat\u0101n ginisan kang\u012ban. In kaibanan tau dayn ha sabab sin hawa-napsu nila ha pilak, nalawa' na in pangandul nila ha Almasi, iban kiyugdan na sila sin ginisan kasusahan dakula'."
                            },
                            {
                                "text": "  Sumagawa' in ikaw, Timuti, pagga in ikaw hambuuk daraakun sin Tuhan, subay kaw lumayu' dayn ha manga napsu mang\u012b' yan. Tuyu' kaw magparayaw sin kawl-piil mu, iban tuyu' kaw magtaat pa Tuhan. Pahuguta in pangandul mu ha Almasi iban pas\u016bnga in kasi-lasa mu ha pagkahi mu. Subay mahanunut in pagd\u0101 mu kanila. L\u0101gi' sandali in unu-unu haggut-pasu' kumugdan kaymu iban subay kaw masabal."
                            },
                            {
                                "text": "Puspusa in tuyu' mu mag'\u012bman pa Tuhan, ampa kaw karihilan sin Tuhan kabuhi' salama-lama, sabab in pagdihil sin kabuhi' salama-lama, amuna in maksud hangkan kaw nap\u012b' sin Tuhan magad kaniya. Na, ha waktu yadtu kiyabayta' mu in pasal sin \u012bman mu ha Almasi duun ha alupan sin manga kat\u0101n nakasaksi' sin bichara mu."
                            },
                            {
                                "text": "In daakan ku ini kaymu kasaksian sin Tuhan amu in magdirihil kabuhi' ha unu-unu kat\u0101n, iban hi \u012asa Almasi, amu in wala' miyuga' namichara sin kasabunnalan ha alupan hi Puntus Pilatu."
                            },
                            {
                                "text": "Ini in daakan ku kaymu. Hinanga tuud in kat\u0101n daakan sin Tuhan kaymu. Pabuntula tuud in pag'agad mu sin manga daakan yan, bat wayruun masahawi mang\u012b' kaymu, dayn ha bihaun sampay dumatung in waktu makabalik na pa dunya in Panghu' natu' \u012asa Almasi."
                            },
                            {
                                "text": "Ampa in pagbalik niya yan maawn ha waktu kiyaganta' sin Tuhan Mahamulliya, amu in hambuuk-buuk makapagbaya' ha unu-unu kat\u0101n. Siya in makapagbaya' ha kat\u0101n tagakawasa, iban siya in Panghu' sin kat\u0101n panghu'."
                            },
                            {
                                "text": "Siya da in hambuuk-buuk di' magkamatay. Masi'nag masahaya in hula' niya. Wayruun m\u0101nusiya' makasuuk mawn kimita'. Wayruun pa nakakita' kaniya dayn sin tagna', iban wayruun da isab makakita' kaniya kasaumulan. Siya in subay tuud lagguun, iban siya in makawasa kasaumulan! Amin!"
                            },
                            {
                                "text": " Hindui in manga tau dayahan, amu in mataud in alta' d\u012b ha dunya bihaun, ayaw papag'abbuha. Ayaw sila papangandula ha manga alta' nila, amu in di' da kumakkal duun kanila, sagawa' papasangdulan in huwat-huwat nila pa Tuhan, amu in magdirihil ballabi-labihan k\u0101tu'niyu sin unu-unu kat\u0101n hikakuyag sin lawm atay taniyu."
                            },
                            {
                                "text": "Hindui in manga tau dayahan huminang sin marayaw. Baytai sila sin in hinang nila marayaw subay da isab biya' sin taud sin alta' nila. Subay sila mak\u016bg magmura iban mamahagi' ha kaibanan magkalagihan sin tabang nila."
                            },
                            {
                                "text": "Bang nila mahinang in biya' ha yan, na makataw' sila alta' kakkal didtu ha surga', amu in mahinang nila puunan marayaw ha sus\u016bngun. Subay nila yan agarun ha supaya sila kaawnan sin karayawan sin kabuhi' sabunnal."
                            },
                            {
                                "text": " Na, Timuti, bawgbugi tuud in manga hindu' kiyapangandul kaymu. Ayaw kaw maglamud sin paglugat amu in di' makapas\u016bng sin ingat pasal sin Tuhan. Ayaw kaw maglamud sin paglugat way kap\u016bsan pasal sin manga hindu' di' magkugdan iban sin hindu' kasabunnalan, amu in pag'iyanun nila pangadji' marayaw."
                            },
                            {
                                "text": "Karna' awn kaibanan tau duun in nagpasaula-ula imiyan marayaw in pangadji' nila, sagawa' nagkalugayan mayan biyutawanan nila na in \u012bman nila.  Mura-murahan bang mayan di' magbugtu' in tulung-tabang sin Tuhan kaniyu kat\u0101n.  Wassalam.  "
                            }
                        ]
                    }
                ]
            },
            {
                "names": [
                    "II Timothy"
                ],
                "usfm_id": "2TI",
                "abbreviation": "2Tim",
                "chapters": [
                    {
                        "verses": [
                            {
                                "text": "  In sulat ini naug dayn k\u0101ku' hi Paul hambuuk tau kiyawakilan hi \u012asa Almasi dayn ha kabayaan sin Tuhan. Kiyawakilan aku magpamahalayak pa manga m\u0101nusiya' pasal sin kabuhi' sabunnal, amu in kiyajanji' sin Tuhan pa tau kat\u0101n naghahambuuk iban hi \u012asa Almasi."
                            },
                            {
                                "text": " In sulat ini hipasampay ku mawn kaymu Timuti, karna' biya' na tuud kaw anak ku kalasahan.  Mura-murahan bang mayan kaw dihilan tulung-tabang, iban kaulungan, l\u0101gi' dihilan kasannyangan in lawm atay mu kaagi sin Tuhan, Ama' natu', iban sin Panghu' natu', hi \u012asa Almasi."
                            },
                            {
                                "text": "  Magsarang-sukul aku pa Tuhan, amu in piyagtataatan ku tuud mabuntul biya' sin pagtaat sin manga kamaasan ku. Ha sakahaba' ku mangarap pa Tuhan d\u016bm-adlaw piyapangayuan ta kaw duwaa pa Tuhan, l\u0101gi' magsarang-sukul aku kaniya sabab karna' mu."
                            },
                            {
                                "text": "Bang ku katumtuman in pagtangis mu (ha waktu kapagbutas ta), magt\u016by aku bayaan dum\u0101 magkita' kaymu ha supaya kumuyag in lawm atay ku."
                            },
                            {
                                "text": "Way ku kiyalupahan sin in pangandul mu ha Almasi bunnal tuud biya' da sin pagpangandul sin apu' mu babai, hi Luyda, iban sin ina' mu hi Yunisa. L\u0101gi' sampay pa bihaun tantu tuud masi bunnal in pangandul mu kaniya."
                            },
                            {
                                "text": "Hangkan dayn ha sabab yan, hipatumtum ku kaymu sin subay mu pas\u016bngun in ingat kapandayan d\u012bhil kaymu sin Tuhan ha waktu kadupun ku sin lima ku ha \u016b mu nangayu' duwaa pa Tuhan."
                            },
                            {
                                "text": "Karna' in R\u016b sin Tuhan, amu in piyah\u016bp niya k\u0101tu', wala' dimihil k\u0101tu' sin pangatayan mabuga', sagawa' d\u012bhilan kitaniyu sin R\u016b sin Tuhan sin pangatayan mahugut iban makusug. L\u0101gi' d\u012bhilan niya kitaniyu sin atay baynglasahun iban d\u012bhilan da isab kusug supaya natu' di' d\u016blan in hawa-napsu sin baran natu'."
                            },
                            {
                                "text": " Ayaw kaw masipug mamayta' ha manga tau pasal sin hindu' hi Panghu' \u012asa. Damikkiyan ayaw kaw masipug ha pasal ku, minsan aku yari naj\u012bl ha pasal sin pagbawgbug ku ha Almasi. G\u0101m mayan agad kaw sandal sin manga kabinsanaan dumatung ha manga tau amu in mamawgbug sin bayta' marayaw pasal sin Almasi. Sandali in manga kabinsanaan dumatung kaymu karna' dayn ha kusug d\u012bhil sin Tuhan kaymu."
                            },
                            {
                                "text": "Siya in nanglappas k\u0101tu', iban siya in nagp\u012b' k\u0101tu' ha supaya mahinang suku' niya. Wala' kitaniyu pin\u012b' niya sabab sin nahinang natu' marayaw, sagawa' dayn ha sabab sin maksud niya tumabang k\u0101tu' manga m\u0101nusiya'. In tabang yan asal niya kiyarihil na k\u0101tu'niyu dayn ha waktu wala' pa naawn in unu-unu kat\u0101n, iban asal dayn kan \u012asa Almasi matabuk natu' in tabang yan."
                            },
                            {
                                "text": "Na, bihaun in tabang yan napanyata' na k\u0101tu'niyu, sabab nakakari na pa dunya in manglalappas k\u0101tu'niyu hi \u012asa Almasi. Piyaawn niya na in d\u0101n sin hikapuas sin m\u0101nusiya' dayn ha kamatay, amu in kasiksaan salama-lama ha narka', iban dayn ha bayta' marayaw pasal sin Almasi piyaingat niya na k\u0101tu'niyu sin ha adlaw mahuli karihilan kitaniyu sin ginhawa-baran, amu in di' na magkamatay, l\u0101gi' awn na kabuhi' natu' salama-lama."
                            },
                            {
                                "text": " Na, in aku nap\u012b' sin Tuhan, iban kiyawakilan hi \u012asa Almasi manghindu' iban magpamahalayak sin Bayta' Marayaw."
                            },
                            {
                                "text": "Na, dayn ha sabab yan numanam aku sin manga kabinsanaan ini, sagawa' minsan bih\u0101dtu, di' ku da hikasipug in hinang daakan k\u0101ku', sabab kaingatan ku da bang hisiyu in piyangangandulan ku sin ginhawa-baran ku. L\u0101gi' natatantu ku sin jagahan niya dayn ha kamulahan in hinang daakan kiyabugsu' niya k\u0101ku' sampay maabut in adlaw pagbalik niya mari."
                            },
                            {
                                "text": " Gunggungi in hindu' kasabunnalan kiyahindu' ku kaymu, amu in suntuan subay agarun mu. Iban pataptapa in \u012bman mu kan \u012asa iban kalasahi in pagkahi mu, sabab in ikaw agad kan \u012asa Almasi."
                            },
                            {
                                "text": "L\u0101gi' bawgbugi tuud in manga hindu' kasabunnalan kiyapangandul kaymu sin Tuhan. In R\u016b sin Tuhan, amu in yari himuh\u016bp ha lawm atay natu', amu in tumabang kaymu mamawgbug."
                            },
                            {
                                "text": " Na, tantu kiyaingatan mu da isab sin piyas\u0101ran aku sin manga Almasihin ha hula' Asiya, sampay hi Pigilus kay Hirmugin."
                            },
                            {
                                "text": " Samantara' mura-murahan bang mayan kaulungan sin Tuhan in anak-asawa iban sin kat\u0101n ha lawm b\u0101y hi Nipurus, sabab nakamataud niya aku bisita, iban nakarihil siya k\u0101ku' kakuyagan. Wala' niya aku kiyasipug minsan aku yari najij\u012bl."
                            },
                            {
                                "text": "G\u0101m mayan pagkari niya pa d\u0101ira R\u016bm, magt\u016by siya naglawag k\u0101ku'. Wala' siya himundung naglawag sakaynu niya aku wala' kiyabaakan."
                            },
                            {
                                "text": "Mura-murahan bang mayan siya kaulungan sin Tuhan bang maabut na in adlaw pagbalik mari sin Almasi. Minsan ku di' na hibayta' kaymu, asal kaingatan mu da in tabang niya k\u0101ku' duun ha d\u0101ira Ipisus. "
                            }
                        ]
                    },
                    {
                        "verses": [
                            {
                                "text": "  Bihaun, Utu', dayn ha tabang hi \u012asa Almasi ha manga k\u0101tu'niyu naghahambuuk iban siya, pahuguta in pamawgbug mu sin hindu' diyaakan kaymu."
                            },
                            {
                                "text": "Kiyarungugan mu da isab in hindu' piyamahalayak ku pa manga tau mataud. Na, hangkan in kat\u0101n kiyahindu' ku, panghinduan isab ha manga tau kapangandulan mu amu in maingat magpasampay sin hindu' yan pa manga tau kaibanan."
                            },
                            {
                                "text": " Akuha in haggut-pasu' kiyasuku' kaymu, ha supaya kaw mahinang biya' sapantun sundalu hi \u012asa Almasi, masi-masi mamawgbug sin hinang mu minsan kaw ha lawm kabinsanaan."
                            },
                            {
                                "text": "Kitaa ba in sundalu, amu in naghihinang sin daakan kaniya. Way sa yan dugaing maksud niya bang bukun himinang sin daakan makasulut ha atay sin nakura' niya. Iban pagga siya sundalu, ukatun niya in baran niya dayn ha unu-unu hinang sibilyan, amu in makasasat ha hinang niya."
                            },
                            {
                                "text": "Atawa in hinang mu yan hikasibu' ta isab ha pagkuntis maglumba'. Bang in hambuuk tau di' magad sin sara' sin pagkuntis, na di' siya dumaug, iban wayruun sasalamatan matabuk niya."
                            },
                            {
                                "text": "Atawa in hinang mu yan hikasibu' da isab ha hinang sin mag'uuma. In mag'uuma, amu in matuyu' tuud maghinang, na subay siya in muna-muna humampit sin bunga sin tiyanum niya."
                            },
                            {
                                "text": "Kannala marayaw in manga kiyabichara ku yan kaymu, sabab tantu tabangan kaw tuud sin Tuhan hum\u0101ti sin kat\u0101n yan."
                            },
                            {
                                "text": " Tumtuma hi \u012asa Almasi, amu in hambuuk panubu' hi Daud, bakas na siya miyatay sumagawa' nabuhi' siya nagbalik. Amu yan in bayta' marayaw piyagnanas\u012bhat ku ha manga tau."
                            },
                            {
                                "text": "Na, in aku nimananam kabinsanaan, sabab sin pagnas\u012bhat ku sin Bayta' Marayaw pa manga m\u0101nusiya'. L\u0101gi' yari na aku bihaun ha lawm j\u012bl kiyakadinahan biya' sin tau nakalanggal sara', sumagawa' in Parman sin Tuhan di' da kalungkupan."
                            },
                            {
                                "text": "Na, hangkan dayn ha sabab yan, atas ku sandalan in kat\u0101n kabinsanaan sabab-karna' sin manga tau nap\u012b' sin Tuhan suku' niya, ha supaya sila makatabuk sin kalappasan dayn kan \u012asa Almasi, amu in kalappasan makarihil kabuhi' iban sanglit-sahaya salama-lama."
                            },
                            {
                                "text": " Ini in manga bichara amu in tantu tuud bunnal: Bang ta hililla' in dugu'-nyawa ta sabab-karna' hi \u012asa Almasi, tantu ha sus\u016bngun awn da isab kabuhi' ta maghambuuk iban siya."
                            },
                            {
                                "text": "Bang kita masabal sumandal kabinsanaan sabab-karna' niya, na ha waktu sus\u016bngun magad kita kaniya mamarinta. Bang siya hisulak ta, na ha adlaw mahuli hisulak niya da isab kita."
                            },
                            {
                                "text": "Bang kita di' mangandul kaniya, in siya kapangandulan ta sabab in siya asal kapangandulan, di' magkapinda."
                            },
                            {
                                "text": " Patumtuman ha manga Almasihin duun in hindu' ku yan. Iban ibut-ibuti tuud sila, ayaw mu sila papagsuala sin manga parakala' wayruun kap\u016bsan. In manga pasualan biya' ha yan way da guna, iban makamula sadja sin \u012bman sin manga tau makarungug. Tuhan in hinanga saksi' bang kaw manghindu' ha yan kanila."
                            },
                            {
                                "text": " Pagtuyu' kaw tuud maghinang sin hinang diyaakan kaymu ha supaya kasulutan in Tuhan kaymu. Karna' bang mu kah\u0101tihan marayaw iban hinas\u012bhat marayaw pa manga tau in hindu' kasabunnalan dayn ha Tuhan, kasulutan in Tuhan kaymu, l\u0101gi' di' kaw sumipug bang lilingun sin Tuhan in hinang mu."
                            },
                            {
                                "text": "Ayaw kaw maglamud sin paglugat di' makapas\u016bng sin ingat pasal sin Tuhan, iban sin paglugat way kap\u016bsan, sabab in manga bichara biya' ha yan, amu in makar\u0101 ha manga tau maglalawak dayn ha Tuhan."
                            },
                            {
                                "text": "In kang\u012ban sin hindu' sin manga tau yan biya' sapantun sakit dugsul maglaggu'. Bang yan di' magt\u016by kaubatan, na lumatag iban makakang\u012b' tuud ha tau. Na, biya' ha yan tuud in hindu' hi Himinus iban Pilitus."
                            },
                            {
                                "text": "Wala' na sila miyagad sin hindu' kasabunnalan. Laung nila ha manga tau bakas na naawn in pagbuhi' magbalik ha manga patay, hangkan wayruun na huwat-huwatun nila kabuhi' magbalik ha sus\u016bngun. Na, dayn ha sabab sin hindu' nila yan, amu in bukun bunnal, in kaibanan tau nalawa' na in pangandul nila ha Almasi."
                            },
                            {
                                "text": "Sumagawa' in manga bunnal tuud Almasihin, amu in nap\u012b' sin Tuhan, h\u012bnang biya' sapantun papagan mahugut sin b\u0101y niya, di' da mar\u0101 sin panghindu' sin manga tau yan. In papagan yan siyusulatan niya sin manga lapal kabtangan, amu in tanda' sin siya in tagdapu sin b\u0101y. Biya' ha ini in siyulat: \u201cAsal kaingatan sin Tuhan bang hinda hisiyu tuud in suku' niya,\u201d iban, \u201cHisiyu-siyu in imiyan suku' siya sin Tuhan, subay siya di' huminang sin unu-unu mang\u012b'.\u201d"
                            },
                            {
                                "text": " Kaingatan mu, Timuti, in manga b\u0101y sin tau dayahan, b\u0101y dakula', panyap sin kat\u0101n kapanyapan biya' na sin manga kakaunan iban luluunan ginis-ginisan. In kaibanan kapanyapan h\u012bnang dayn ha bulawan iban pilak. In kaibanan isab h\u012bnang dayn ha kahuy iban lupa'. Na, in kaibanan kapanyapan mahalga', hikapaglagi ha manga pakaradjaan dakula', ampa in kaibanan maluhay da di' da hikapaglagi ha pakaradjaan dakula'."
                            },
                            {
                                "text": "Na, biya' ha yan in hantang sin kitaniyu Almasihin. Hisiyu-siyu in lumawak dayn ha manga kang\u012ban nasabbut ku yan, hikapaglagi siya ha manga pakaradjaan dakula', sabab in siya suchi iban hikapaglagi tuud siya sin Panghu' niya, iban sakap sadja siya hipaglagi ha unu-unu hinang marayaw."
                            },
                            {
                                "text": " Lawak kaw dayn ha manga napsu mang\u012b', amu in mawmu kanapsuhan sin manga bata'-ba'gu, sagawa' amu in tuyui in unu-unu makar\u0101 kaymu pa hinang mabuntul, pa hinang makapahugut sin \u012bman mu, makapakusug sin kasi-lasa mu, iban makarihil kasulutan kaymu iban sin manga pagkahi mu agad ha Almasi Panghu' natu', amu in manga tau tulid in atay."
                            },
                            {
                                "text": "Ayaw kaw tuud lumamud ha manga pasualan karupangan (sin manga tau way pangh\u0101ti marayaw sin hindu' kasabunnalan). Asal kaingatan mu da in manga yan mahinang sadja parsababan sin pagkalu."
                            },
                            {
                                "text": "In tau (biya' k\u0101tu'), daraakun sin Tuhan, subay di' magk\u0101lu iban sin hisiyu-siyu na. Subay kita marayaw ha tau kat\u0101n, iban subay kita marayaw iban masabal manghindu' ha manga tau."
                            },
                            {
                                "text": "Bang awn manga tau sumagga' sin hindu' kasabunnalan, ampa baytaan ta sila sin kas\u0101an nila, subay mahanunut in bichara ta. Sabab kalu-kalu da isab in manga tau yan dihilan sin Tuhan d\u0101n magtawbat sin manga kas\u0101an nahinang nila, iban mabulat na in atay nila pasal sin hindu' kasabunnalan."
                            },
                            {
                                "text": "L\u0101gi' makasayu na sila, iban makapaguy na sila dayn ha kawasa sin Iblis, amu in nakabanyaga' iban nagdaak kanila huminang sin kabayaan niya. "
                            }
                        ]
                    },
                    {
                        "verses": [
                            {
                                "text": "  Ini in tumtuma tuud. Ha waktu masuuk na in kahinapusan sin masa ha dunya, lumandu' na in kasigpitan sin manga tau."
                            },
                            {
                                "text": "In kamatauran sin manga tau, way na dugaing piyaparuli bang bukun baran nila, iban numapsu na tuud sila ha pilak. Umabbu na tuud in manga tau, iban tumaas in atay nila. Mas\u016bb sila mamung sin manga hikakang\u012b' atay sin kaibanan nila, iban di' na sila mag'addat ha mawmaas nila. Di' sila magsarang-sukul sin dayaw atawa tabang kiyarihil kanila, iban di' na sila magmabuga' ha Tuhan."
                            },
                            {
                                "text": "Wayruun luuy nila ha pagkahi nila, iban di' sila mabaya' magsulut iban sin tau nar\u0101 nila nagsagga'. Magbichara sila sin manga puting hikakang\u012b' ha kaibanan nila. Di' sila makahawid sin baya' iban napsu nila, iban biya' sila sattuwa talun landu' in ng\u012b' kasuddahan. Marugal sila ha unu-unu marayaw."
                            },
                            {
                                "text": "Panipu sila. Magt\u016by nila hinangun in unu-unu kabayaan nila ha di' magpikil sin ha ulihan. Makalandu' in taas sin atay nila, iban malabi tuud in baya' nila maglami-lami sadja dayn sin maghinang sin tudju pa Tuhan."
                            },
                            {
                                "text": "Bunnal isab mag'agama sila, sagawa' di' nila agarun in daakan sin Tuhan, amu in makapinda sin lawm atay nila. Lawak kaw dayn ha manga tau biya' ha yan."
                            },
                            {
                                "text": " Karna' in kaibanan kanila madtu pa kab\u0101yan sin manga tau manghindu' sin hindu' makar\u0101 pa kalawngan. Na, mar\u0101 nila in manga kababaihan bukun tutug in pikilan, amu in miyumuga' pasal sin manga dusa nila iban nar\u0101-r\u0101 sin hawa-napsu nila ginis-ginisan."
                            },
                            {
                                "text": "In manga babai ini dumungug sadja ha hisiyu-siyu manghindu' kanila, sagawa' di' nila masilang in hindu' kasabunnalan iban bukun."
                            },
                            {
                                "text": "In manga tau ini, amu in nanghindu' sin makar\u0101 pa kalawngan biya' da tuud sin addat hinda Jannis kay Jambis, amu in simulang kan Musa sin timpu nakauna yadtu. In manga tau ini simulang sin hindu' kasabunnalan. Bingkuk iban s\u0101' in pamikil nila, iban bukun bunnal in \u012bman nila."
                            },
                            {
                                "text": "Sumagawa' in manga kahinangan nila yan di' da humaba', sabab bukun malugay kaingatan da sin tau kat\u0101n sin in sila dupang. Biya' da h\u0101dtu isab in nanjari kan Jannis iban Jambis."
                            },
                            {
                                "text": "  Sagawa', in ikaw kaingatan mu in hindu' ku, in addat palangay ku iban sin maksud ku. Kaingatan mu da isab sin bang biya' diin in \u012bman ku, in kasabal iban kasi-lasa ku ha manga tau, iban sin pagsandal ku sin unu-unu kat\u0101n haggut-pasu' kimugdan k\u0101ku'."
                            },
                            {
                                "text": "Iban kiyaingatan mu da in kapinjalaan iban kabinsanaan kiyananaman ku duun ha d\u0101ira Antiyuk, iban ha Ikuni, iban duun ha Listara. Tantu, kiyaingatan mu in kapinjalaan, amu in sangat masakit kiyalabayan ku, sumagawa' dayn ha tabang k\u0101ku' hi Panghu' \u012asa wala' aku nagmula dayn ha kat\u0101n kabinsanaan yan."
                            },
                            {
                                "text": "Wala' da kaw isab naawam, Utu', sin in kat\u0101n tau hisiyu-siyu na in mabaya' magpabuntul sin hinang niya magad tuud ha aturan sin kiyatakdil ha manga tau himahambuuk ha Panghu' \u012asa Almasi, asal lumabay sadja kapinjalaan."
                            },
                            {
                                "text": "Malayngkan in manga tau isinarka', iban manga tau mangangakkal, kumaruk na in kahinangan nila. Mataud tau in marupang nila karna', in sila yan isab narupang (sin Saytan Puntukan)."
                            },
                            {
                                "text": "Ampa in ikaw, Timuti, pataptapa in pagparachaya mu ha manga kasabunnalan kiyahindu' kaymu amu in kiyahagad mu tuud, sabab na kaingatan mu da isab bang hisiyu in manga nanghindu' kaymu."
                            },
                            {
                                "text": "L\u0101gi' dayn ha kabata'-bata' mu asal kaw kiyahinduan na sin kat\u0101n luun ha lawm Kitab, amu in nakapalawm sin pangh\u0101ti mu. Na, dayn duun nakab\u0101k kaw kalappasan, sabab sin pangandul mu ha Panghu' \u012asa Almasi."
                            },
                            {
                                "text": "In kat\u0101n luun sin lawm Kitab naug dayn ha Tuhan. Dakula' tuud in kapunyahan niya yan, sabab amu yan in manghindu' sin kasabunnalan dayn ha Tuhan, iban amu in mangl\u0101ng iban magpabuntul sin manga kas\u0101an. L\u0101gi' amu yan in manghindu' sin addat-palangay marayaw iban mabuntul."
                            },
                            {
                                "text": "Na, bang agarun sin manga tau, amu in daraakun sin Tuhan, in manga kiyasulat ha lawm Kitab, na jumukup in ingat kapandayan nila, iban sakap sila huminang sin kat\u0101n hinang marayaw."
                            }
                        ]
                    },
                    {
                        "verses": [
                            {
                                "text": "Na, bihaun yari awn daakan ku kaymu. Ibut-ibut tuud agara in daakan ini, sabab hi \u012asa Almasi magbabalik mari pa dunya mamarinta. In daakan ku ini kaymu, Tuhan in saksi' iban hi \u012asa Almasi, amu in manghukum ha m\u0101nusiya' kat\u0101n, buhi' na ka atawa patay ha adlaw mahuli."
                            },
                            {
                                "text": "Ini in daakan ku kaymu. Pamahalayakan in Parman sin Tuhan pa manga tau, iban tuyu' kaw tuud magnas\u012bhat kanila, minsan ku'nu-ku'nu waktu, mabaya' na ka sila dumungug atawa di'. D\u0101hun mu sila magkahagad kan \u012asa. Bang awn manga tau nakahinang sin bukun mabuntul, baytai iban pag'amahi sila sin kas\u0101an nila. Bang awn manga tau mahuka' in pangandul nila pa Tuhan, hindui sila bat kumusug in pangandul sin lawm atay nila. Ayaw tuud lawaa in pasinsiya mu ha salugay mu nanghihindu' ha manga tau."
                            },
                            {
                                "text": "Amu yan in daakan ku kaymu, sabab maabut da in waktu mataud na tau in di' magad sin hindu' kasabunnalan, sagawa' amuna in agarun nila in unu-unu makasulut sin kabayaan nila. Maglibutan na sila manglawag sin manga guru, amu in sasuku' sin manghindu' kanila sin makasulut sin pangdungug nila."
                            },
                            {
                                "text": "Di' sila dumungug sin hindu' kasabunnalan, sumagawa' amu in kahagarun nila in suysuy hinang-hinang."
                            },
                            {
                                "text": "Sumagawa' in ikaw, Timuti, subay mahantap in pamikil mu, minsan unu-unu na in kah\u0101lan kimugdan kaymu. Sandali in unu-unu kasigpitan. Patattapa in pikilan mu ha hinang pagpamahalayak sin Bayta' Marayaw pasal hi \u012asa Almasi. Puspusa tuud in dayaw sin paghinang mu sin unu-unu kat\u0101n daakan sin Tuhan kaymu."
                            },
                            {
                                "text": " Ampa in aku dimatung na in waktu hitukbal ku na in ginhawa-baran ku pa Tuhan. Masuuk na aku manaykud dayn ha dunya."
                            },
                            {
                                "text": "Bang biya' sapantun naglumba' nagdagan, in aku nagtuyu' tuud dimagan. Naragan ku in katihabaan sin paglumbaan sampay ku naabut in jangkaan. Way tuud aku kiyarapatan sin Tuhan ha pasal sin daakan kiyapangandul niya k\u0101ku'."
                            },
                            {
                                "text": "Na, bihaun yadtu nagtatagad k\u0101ku' in tungbas sin manga hinang ku marayaw, amu in tungbas hirihil k\u0101ku' ha adlaw mahuli sin Panghu' \u012asa Almasi, amu in manghuhukum mabuntul. L\u0101gi' bukun sadja isab aku in tungbasan niya marayaw, sagawa' sampay da isab in manga tau kat\u0101n malasa kaniya amu in nagtatagad sin adlaw pagbalik niya."
                            },
                            {
                                "text": "  Mahuli dayn duun, tuyu' kaw, Timuti, mari k\u0101ku' ha masamut ini."
                            },
                            {
                                "text": "Karna' bin\u012bn na aku hi Dimas. Yadtu na siya piya d\u0101ira Tisalunika, karna' nar\u0101 na siya sin ligut sin dunya. Hi Kiriskis yadtu na piya Galatiya. Iban hi Titus yadtu na piya Dalmati."
                            },
                            {
                                "text": "Amura hi Lukas in iban ku d\u012b. Kawaa ampa mu paagara hi Markus bang kaw mari, sabab kagunahan ku siya. Makatabang siya k\u0101ku' ha hinang ku."
                            },
                            {
                                "text": "In hi Tikikus, yadtu ku diyaak pa d\u0101ira Ipisus."
                            },
                            {
                                "text": "Bang kaw mari d\u0101ha in badju' ku pagsu'lugun ku ha waktu mahaggut, amu in bin\u012bn ku kan Karpus ditun ha hula' Turuas. Damikkiyan d\u0101ha in manga sulat liyul\u016bn, labi awla na in manga sulat maharga' k\u0101ku', amu in siyusulat ha pais hayup."
                            },
                            {
                                "text": " Nakamula tuud k\u0101ku' in hinang hi Iskandal, amu in mananasal basi', sumagawa' Tuhan na in tumungbas ha tau yan, amu tungbas tum\u016bp ha hinang niya."
                            },
                            {
                                "text": "Halli' kaw tuud dayn ha tau yan, sabab in siya yan simusulang tuud sin kat\u0101n piyanghindu' ta."
                            },
                            {
                                "text": " Ha tagna' ku nar\u0101 pa paghukuman, dimaawa sin tuntut k\u0101ku', wayruun minsan hambuuk bagay ku in dimapit k\u0101ku'. Piyas\u0101ran nila aku. Mura-murahan bang mayan sila ampunun sin Tuhan sin nahinang nila yan!"
                            },
                            {
                                "text": "Sagawa', minsan nila aku piyas\u0101ran, hi Panghu' \u012asa wala' nagpas\u0101d k\u0101ku'. Tiyabang niya aku d\u012bhilan kusug, ha supaya ku hikapamahalayak in daakan niya kat\u0101n pa manga tau bukun Yahudi. Iban piyuas niya aku dayn ha hukuman, amu in dumihil kamatay k\u0101ku'."
                            },
                            {
                                "text": "Tantu lappasun da aku sin Panghu' \u012asa dayn ha unu-unu kat\u0101n makar\u0101 pa kang\u012ban, ampa niya aku d\u0101hun pa surga', amu in hula' piyagsusultanan niya. Kaniya in kat\u0101n kalagguan iban kasanglitan kasaumulan. Amin."
                            },
                            {
                                "text": "  Mahuli dayn duun, pasampayan in salam-duwaa ku madtu kan Pirisila iban hi Akili, iban da isab pa manga tau ha lawman hi Unisipurus."
                            },
                            {
                                "text": "Hi Irastus yatun pa nagpab\u012bn ha d\u0101ira Kurintu, ampa in hi Turupimus bin\u012bn ku ha Militus sabab n\u0101sakit siya."
                            },
                            {
                                "text": "Pagtuyu' kaw tuud mari ha bukun pa waktu mahaggut in hula'.  Hipapasampay da isab hinda Ubulus, Puddin, Linus iban hi Kalawda in salam-duwaa nila kaymu. Damikkiyan magpasampay da isab sin salam-duwaa nila kaymu in kat\u0101n taymanghud ta Almasihin d\u012b ha ini."
                            },
                            {
                                "text": " Mura-murahan bang mayan taptap ha lawm atay mu hi Panghu' \u012asa. Mura-murahan bang mayan di' magbugtu' in tulung-tabang sin Tuhan kaniyu kat\u0101n.  Wassalam.  "
                            }
                        ]
                    }
                ]
            },
            {
                "names": [
                    "Titus"
                ],
                "usfm_id": "TIT",
                "abbreviation": "Titus",
                "chapters": [
                    {
                        "verses": [
                            {
                                "text": "  In sulat ini naug dayn k\u0101ku', hi Paul, hambuuk \u012bpun sin Tuhan l\u0101gi' kiyawakilan hi \u012asa Almasi. In aku ini nap\u012b' kiyawakilan hi Panghu' \u012asa Almasi, tumabang magpas\u016bng sin \u012bman sin manga m\u0101nusiya' nap\u012b' sin Tuhan suku' niya, ha supaya nila kaingatan in hindu' kasabunnalan, amu in dum\u0101 kanila magad ha kabayaan sin Tuhan."
                            },
                            {
                                "text": "In hindu' kasabunnalan ini, amu in puun sabab hangkan kitaniyu manghuwat-huwat sin kabuhi' salama-lama, amu in kiyajanji' sin Tuhan k\u0101tu'niyu ha wala' pa napaawn in dunya ini. Na, in Tuhan di' magputing."
                            },
                            {
                                "text": "Pag'abut sin waktu giyaganta' niya, piyanaug niya na in Bayta' Marayaw magpaingat pasal sin janji' niya ini. Na, manjari aku in kiyapangandulan magpamahalayak sin bayta' ini dayn ha daakan sin Tuhan, amu in manglalappas k\u0101tu'niyu."
                            },
                            {
                                "text": " Manjari, in sulat ini hipasampay mari kan Titus. In ikaw biya' na tuud sin anak ku lahasiya', karna' aku in nakar\u0101 kaymu nagparachaya ha Almasi. Sibu' tuud in piyagparachayahan iban piyangandulan ta.  Mura-murahan bang mayan kaw dihilan tulung-tabang iban kasannyangan sin lawm atay kaagi sin Tuhan, Ama' natu', iban hi \u012asa Almasi, amu in manglalappas k\u0101tu'niyu."
                            },
                            {
                                "text": "  Na, in sabab hangkan ta kaw bin\u012bn ha p\u016b' Kiriti, ha supaya mu maparayaw in unu-unu na, amu in wala' pa nahinang, iban ha supaya kaw makapagp\u012b' sin manga tau hinangun magtau-maas ha manga tau agad kan \u012asa ha manga kakawm-kawman. Tumtuma in hindu' ku kaymu ha pasal sin pagp\u012b' sin manga tau-maas."
                            },
                            {
                                "text": "In tau p\u012bun mu magtau-maas, subay amu in tau wayruun kabaakan ng\u012b' kaniya, iban hambuuk da in asawa niya. In manga anak niya subay nagpaparachaya kan \u012asa, iban wala' kiyababayta' bulaug atawa di' magkahagad ha hindu'."
                            },
                            {
                                "text": "Karna' pagga in tau map\u012b' magnakura', amuna in papagnakuraun sin Tuhan ha manga tau suku' sin Almasi, na in tau yan subay wayruun kabaakan ng\u012b' kaniya. Subay siya bukun mataas magd\u0101 sin baran iban bukun mapasu' pag'atay. L\u0101gi' subay siya bukun maghihilu, bukun mamiminasa, iban subay siya bukun manapsu ha pilak."
                            },
                            {
                                "text": "Subay siya maasip iban maparuli ha manga tau makakawn pa b\u0101y niya, iban subay siya hambuuk tau, amu in mabaya' sadja huminang sin hikarayaw ha kaibanan niya. Subay mahantap in pamikil niya, iban subay siya mabuntul. Subay siya makasulut ha Tuhan, iban subay siya maingat humawid sin hawa-napsu niya."
                            },
                            {
                                "text": "Subay niya gunggungan in hindu', amu in kapangandulan in kasabunnalan niya, iban magkugdan iban sin hindu' bakas na kiyahindu', ha supaya mar\u0101 niya in manga tau mangandul ha hindu' kasabunnalan, iban kabaytaan niya in kas\u0101an sin manga tau kimukuntara sin hindu' yan."
                            },
                            {
                                "text": " Karna' mataud tau in di' magkahagad sin hindu' kasabunnalan, labi awla na in manga tau bakas agad ha agama Yahudi, amu in imiyan subay agarun in addat pasal pag'islam. Na, in manga sila yan mangdupang sadja, sabab manghindu' sila sin way kap\u016bsan."
                            },
                            {
                                "text": "Na, subay tuud pahundungun in simud sin manga tau magbibichara biya' ha yan, sabab awn na manga tau nar\u0101 nila pa kalawngan. Sampay sin manga anak-asawa iban sin lahasiya' sin manga tau ini nalapay da isab nar\u0101 pa kalawngan. In sila yan manghindu' sin bukun mapatut hipanghindu', sabab s\u012bn in piyupuhung nila."
                            },
                            {
                                "text": "Awn hambuuk tau talus hangka-bangsa nila, bangsa Kiriti, in nakabichara ha pasal sin manga pagkahi niya. Laung niya, \u201cIn bangsa Kiriti ini amuna in bangsa asal putingan, j\u012blaka', dahal, iban lisuan.\u201d"
                            },
                            {
                                "text": "Na, in bichara sin tau yan bunnal. Hangkan in manga tau Kiriti yan, subay mu tuud pag'amahan, tudluan sin ng\u012b' addat nila, ha supaya dumayaw in pagparachaya nila ha hindu' sabunnal tuud,"
                            },
                            {
                                "text": "iban ha supaya sila di' na mayan kumahagad sin manga suysuy bukun bunnal piyanghindu' sin manga Yahudi, iban bat sila di' na magad sin manga daakan naug dayn ha manga tau simulak sin hindu' kasabunnalan."
                            },
                            {
                                "text": "In unu-unu kat\u0101n d\u012b ha dunya maitung halal sin manga tau suchi in lawm atay nila, sumagawa' in manga tau bukun suchi in lawm atay nila, iban di' magkahagad sin hindu' kasabunnalan, wayruun unu-unu in maitung nila halal, sabab sammal in lawm pamikil nila iban di' nila kaingatan silangun in mang\u012b' dayn ha marayaw."
                            },
                            {
                                "text": "Laung sin manga tau yan, in sila miyamagad tuud ha Tuhan, sagawa' in hinang nila di' mag'agad iban sin bichara nila yan. Makabunsi tuud in manga hinang nila. Simusulang sadja sila sin hindu' kasabunnalan dayn ha Tuhan, hangkan way dapat nila huminang sin unu-unu marayaw. "
                            }
                        ]
                    },
                    {
                        "verses": [
                            {
                                "text": "  Sumagawa' in ikaw, subay in hipanghindu' mu mag'agad iban sin hindu' mabuntul, amu in hikarayaw ha manga tau."
                            },
                            {
                                "text": "Hindui in manga maas usug sin subay nila tangkaan in manga napsu makakang\u012b' kanila. Subay in addat nila addat tau maas, amu in maingat pag'addatan sin manga tau, iban subay mahantap in pamikil nila. Subay mahugut tuud in pagparachaya nila ha Almasi, iban subay sila malasa ha pagkahi nila m\u0101nusiya' iban subay sila masabal iban mahugut in \u012bman nila, minsan unu-unu na in kabinsanaan kumugdan kanila."
                            },
                            {
                                "text": " Subay biya' da isab ha yan in pamandu' mu ha manga maas babai. In addat nila subay mat\u016bp ha babai amu in makasulut pa Tuhan. Pandui sila sin subay di' manglimut ha tau. Subay sila bukun mag'iinum sin makahilu. Subay sila magpiil sin marayaw amu in mahinang suntuan marayaw,"
                            },
                            {
                                "text": "ha supaya in manga babai bata'-ba'gu makasingud kanila bang biya' diin in pagkasi-lasa ha bana iban manga anak nila."
                            },
                            {
                                "text": "Iban bat sila kahinduan sin subay mahantap in pamikil nila, iban subay wayruun ng\u012b' sin kawl-piil iban pamikil nila. Subay sila maupiksa' tuud sin manga hinang ha lawm b\u0101y, iban subay sila magpatibaba' iban magkahagad ha manga bana nila. Na, bang nila maagad in manga hindu' yan, na wayruun na mabichara pa mang\u012b' sin manga tau pasal sin panghindu' natu', amu in bayta' naug dayn ha Tuhan."
                            },
                            {
                                "text": " Damikkiyan tuyu' kaw manghindu' ha manga usug bata'-ba'gu magpahantap sin pamikil nila."
                            },
                            {
                                "text": "Manjari, in ikaw parayawa tuud in addat mu iban sin hinang mu kat\u0101n, ha supaya kaw mahinang suntuan pa marayaw sin manga pan\u0101iban mu. Bang kaw maghindu' subay tuud ihilas sin atay mu, ha way puhungun mu unu-unu, iban subay matuyu' iban matutug in pikilan mu manghindu'."
                            },
                            {
                                "text": "Unu-unu na in hihindu' mu, subay mabuntul ha di' masaway sin tau kaibanan, ha supaya sumipug in manga tau simasagga' k\u0101tu', sabab way kabaakan nila mang\u012b' hikabichara k\u0101tu'."
                            },
                            {
                                "text": " Hindui in manga \u012bpun agad kan \u012asa sin subay sila magkahagad tuud ha manga tag'\u012bpun kanila, iban huminang sin unu-unu makasulut ha tag'\u012bpun kanila. Subay sila di' sumambung sumagga' sin kabayaan sin tag'\u012bpun kanila."
                            },
                            {
                                "text": "Iban subay sila di' manakaw sin unu-unu sin tag'\u012bpun kanila, sumagawa' subay nila piyakikita' sadja dayn ha hinang nila marayaw sin in sila mabuntul iban kapangandulan tuud. Na bang biya' ha yan in addat sin manga \u012bpun, in unu-unu kat\u0101n hinang nila makarihil kalagguan ha panghindu' pasal sin Tuhan manglalappas k\u0101tu'niyu."
                            },
                            {
                                "text": " Na, hangkan aku nanghindu' biya' ha yan sabab bihaun napanyata' na tuud in kasi-lasa sin Tuhan, ha supaya malappas in m\u0101nusiya' kat\u0101n dayn ha murka' sin Tuhan."
                            },
                            {
                                "text": "Sakali in kasi-lasa sin Tuhan, amu in manghindu' k\u0101tu'niyu mamutawan dayn ha manga hinang mang\u012b' pa Tuhan iban sin hawa-napsu magdunya sadja. L\u0101gi' hinduan kitaniyu magpahantap sin pamikil taniyu, magpabuntul sin addat-tab\u012bat taniyu, iban manghindu' k\u0101tu'niyu maghinang sin unu-unu makasulut ha Tuhan, ha salugay taniyu d\u012b ha dunya"
                            },
                            {
                                "text": "nagtatagad sin hiyuhulat-hulat natu', amu in kakuyagan sin waktu pagpanyata' mari k\u0101tu'niyu sin kat\u0101n kawasa iban sahaya sin Tuhan sangat kawasa iban manglalappas k\u0101tu'niyu hi \u012asa Almasi."
                            },
                            {
                                "text": "L\u012blla' hi \u012asa Almasi in dugu'-nyawa niya sabab-karna' taniyu, ha supaya kitaniyu makapuas dayn ha manga kat\u0101n hinang mang\u012b', iban ha supaya kitaniyu masuchi, mat\u016bp mahinang manga tau suku' niya sadja, iban mahinang manga tau matuyu' tuud huminang sin marayaw."
                            },
                            {
                                "text": " Na subay bihayan in hihindu' mu ha manga tau, Titus. Pakitaan tuud in kat\u0101n kawasa mu bang kaw manghindu' iban magpabuntul sin manga kas\u0101an nila. Ayaw kaw magpas\u0101d baba'-babaun sin hisiyu-siyu na tau. "
                            }
                        ]
                    },
                    {
                        "verses": [
                            {
                                "text": "  Patumtuman ha manga tau agad kan \u012asa duun ha yan sin subay sila mag'addat iban magkahagad ha parinta iban ha daakan sin manga tau kaput sara'. Iban subay sila sakap sadja huminang sin unu-unu marayaw."
                            },
                            {
                                "text": "Hindui sila sin subay sila di' magbichara sin unu-unu hikakang\u012b' ha hisiyu-siyu na tau. G\u0101m mayan subay sila mapamagayun iban bukun pangangalu. L\u0101gi' subay sila mahanunut, di' magbungis ha kat\u0101n tau."
                            },
                            {
                                "text": " Sabab in kitaniyu Almasihin suku' sin Almasi, subay mapinda na in addat-palangay taniyu. In tagna' yadtu, in kitaniyu way pikilan iban di' magkakahagad ha unu-unu sara' iban daakan. In pikilan taniyu harap sadja pa kas\u0101an. Iyaagad iban diyur\u016blan natu' tuud in kat\u0101n ginisan hawa-napsu iban kabayaan natu'. L\u0101gi' dayn katagna' asal kitaniyu mang\u012b' iban maiggil. Mabunsi kitaniyu ha pagkahi natu'. Damikkiyan in pagkahi taniyu mabunsi da isab k\u0101tu'niyu."
                            },
                            {
                                "text": "Sumagawa' piyanyata' mayan sin Tuhan manglalappas k\u0101tu'niyu in kasi-lasa iban dayaw niya ha m\u0101nusiya',"
                            },
                            {
                                "text": "in kitaniyu liyappas niya dayn ha kamulahan. Liyappas niya kitaniyu, bukun sabab awn nahinang natu' marayaw, sagawa' dayn ha pasal sin luuy niya k\u0101tu'niyu. Hangkan piyatulunan niya kitaniyu sin R\u016b sin Tuhan, amu in manuchi sin lawm pikilan iban atay taniyu, l\u0101gi' maminda sin asal addat-palangay taniyu. In kitaniyu mabiya' hantang ba'gu piyag'anak."
                            },
                            {
                                "text": "Dayn ha pasal sin manga nahinang hi \u012asa Almasi amu in manglalappas k\u0101tu'niyu, na labi-manglabi in karayawan makawa' natu' dayn ha R\u016b sin Tuhan piyatulun sin Tuhan k\u0101tu'niyu."
                            },
                            {
                                "text": "Hangkan kitaniyu piyatulunan R\u016b sin Tuhan ha supaya dayn ha sabab sin lasa sin Tuhan, in kitaniyu itungun na sin Tuhan mabuntul, biya' sin wala' nakarusa iban kapusakaan na kitaniyu sin kabuhi' salama-lama, amu in asal hiyuhuwat-huwat natu'."
                            },
                            {
                                "text": "Na in kat\u0101n kiyabichara ku yan, bunnal.  Na, in kabayaan ku tuyuan mu tuud hihindu' in manga parakala' kiyabichara ku yan, ha supaya in manga tau nagpaparachaya ha Tuhan makapikil sadja magparuli huminang sin unu-unu marayaw. In manga parakala' yan bukun sadja h\u0101t marayaw, sagawa' hikatabang da isab ha manga tau kaibanan."
                            },
                            {
                                "text": " Sumagawa' ayaw kaw lumamud magjawab pasal sin manga karupangan iban mag'usul sin manga kang\u0101n-ng\u0101nan sin manga kamaasan. Ayaw kaw lumamud maglugat iban magk\u0101lu pasal sin sara' agama bin\u012bn hi Nabi Musa, sabab in manga lugat yan way da kap\u016bsan iban way kapunyahan."
                            },
                            {
                                "text": "Na, in tau amu in makatagna' sin paglugat iban pagkalu, subay mu l\u0101ngun iban hinduan. Bang di' magkahagad l\u0101ngi magbalik. Na, bang isaban niya da in hinang niya, na ayaw na kaw magparuli kaniya."
                            },
                            {
                                "text": "Na, kaingatan mu da isab sin in tau biya' ha yan bingkuk in atay iban pikilan niya. In manga hinang niya mang\u012b', amuna in magpakita' sin in siya nagdusa."
                            },
                            {
                                "text": "  Manjari Titus, bang dumatung na mawn hi Altimas atawa hi Tikikus, hisiyu-siyu na in hikapar\u0101 ku mawn ha duwangka-tau ini, tuyu' kaw kadtu pa d\u0101ira Nikupulis bat kitaniyu magb\u0101k duun, karna' napikil ku humanti' duun ha salugay timpu mahaggut pa in hula'."
                            },
                            {
                                "text": "Tabangi tuud hi Apullus iban hi Sinas, amu in abugaw bang sila tumulak na dayn duun kaniyu, iban paruliha tuud in kat\u0101n kagunahan nila."
                            },
                            {
                                "text": "Hindui in manga pan\u0101iban taniyu agad ha Almasi sin subay sila isab magparuli tuud maghinang marayaw iban mag'usaha, bat supaya awn kabuhianan nila, iban makatabang sin kagunahan sin kaibanan. Na, bang nila yan di' hinangun, na wayruun kapunyahan nila."
                            },
                            {
                                "text": " Na, mahuli dayn duun in manga pan\u0101iban ku kat\u0101n d\u012b nagpasampay sin salam-duwaa nila kaymu. Damikkiyan pasampayan in salam-duwaa namu' pa manga bagay natu' tuud nagpaparachaya ha Almasi.  Mura-murahan bang mayan in kamu kat\u0101n dihilan tulung-tabang sin Tuhan.  Wassalam.  "
                            }
                        ]
                    }
                ]
            },
            {
                "names": [
                    "Philemon"
                ],
                "usfm_id": "PHM",
                "abbreviation": "Phlm",
                "chapters": [
                    {
                        "verses": [
                            {
                                "text": "  In sulat ini naug dayn k\u0101ku' hi Paul, yari najij\u012bl sabab sin pagbawgbug ku kan \u012asa Almasi. Iban naug da isab dayn kan Timuti, hambuuk taymanghud natu' agad ha Almasi.  In sulat ini hipasampay mawn kaymu Pilimun. In ikaw hambuuk bagay namu' kalasahan iban pan\u0101iban namu' namamawgbug sin daakan sin Almasi."
                            },
                            {
                                "text": "Damikkiyan in sulat ini, hipasampay da isab mawn pa taymanghud namu' babai Almasihin, hi Apiya iban hi Alkipus, amu in hambuuk pan\u0101iban namu' nagbuluk-binasa tuud nagpasaplag sin daakan sin Almasi. L\u0101gi' in sulat ini, Pilimun, harap da isab mawn pa kat\u0101n tau agad ha Almasi, amu in magtitipun mangarap pa Tuhan duun ha b\u0101y mu."
                            },
                            {
                                "text": " Mura-murahan bang mayan kamu dihilan tulung-tabang iban kasannyangan atay sin Tuhan, Ama' natu', iban sin Panghu' natu', \u012asa Almasi."
                            },
                            {
                                "text": "  Pilimun, taymanghud ku, siyasabbut ta sadja kaw ha sakahaba' ku mangarap pa Tuhan, iban magsarang-sukul aku pa Tuhan ha pasal mu,"
                            },
                            {
                                "text": "sabab kiyabaytaan aku pasal sin kasi-lasa mu ha kat\u0101n tau suku' sin Tuhan, iban sin pangandul mu kan Panghu' \u012asa."
                            },
                            {
                                "text": "Piyapangayu' ku duwaa pa Tuhan bang mayan in paghambuuk namu' iban ikaw, karna' sin pagparachaya natu' ha Almasi, makatabang magpas\u016bng sin pangh\u0101ti natu' sin kat\u0101n karayawan dumatung pa k\u0101tu'niyu ha lawm ukuman sin Almasi."
                            },
                            {
                                "text": "Makuyag tuud aku taymanghud ku, pag'ingat ku sin kasi-lasa mu ha pagkahi mu Almasihin. L\u0101gi' dimayaw tuud in parasahan ku pag'ingat ku sin tiyatabangan mu in manga pagkahi mu Almasihin dayn ha kasigpitan nila."
                            },
                            {
                                "text": "  Na, hangkan dayn ha sabab yan, matawakkal aku dumaak kaymu huminang sin unu in subay hinangun mu. L\u0101gi' awn kapatutan ku dayn ha Almasi dumaak kaymu."
                            },
                            {
                                "text": "Sagawa' di' aku umuldin kaymu, sabab malasa aku kaymu. G\u0101m mayan mangayu' aku tabang kaymu. In aku ini maas na. L\u0101gi' ha bihaun, yari aku najij\u012bl, sabab-karna' sin pagbawgbug ku ha Almasi."
                            },
                            {
                                "text": "Hangkan mangayu' aku tabang kaymu pasal hi Unisimus, amu in nahinang ku na biya' anak. Nar\u0101 ku siya miyagad ha Almasi ha sa'bu ku ha lawm j\u012bl, hangkan nahinang aku biya' ama' niya."
                            },
                            {
                                "text": "Ha waktu limabay in hi Unisimus way guna kaymu, sagawa' bihaun magkagunahan na kita kaniya."
                            },
                            {
                                "text": " Na, yari ku na siya piyabalik kaymu. In siya ini amuna in bigi-jantung ku, landu' kalasahan ku."
                            },
                            {
                                "text": "In kabayaan ku tuud, di' na siya maka\u012bg dayn k\u0101ku' ha salugay ku d\u012b ha lawm j\u012bl, ha supaya siya in mahinang ganti' mu tumabang d\u012b k\u0101ku'. In aku ini naj\u012bl, sabab-karna' sin pagmahalayak ku sin Bayta' Marayaw pasal sin Almasi."
                            },
                            {
                                "text": "Sumagawa' di' aku lumugus kaymu bang mu di' kabayaan. In kabayaan ku tumabang kaw k\u0101ku' dayn ha k\u016bg-baya' mu. Hangkan di' aku huminang sin unu-unu, bang mu di' da kabayaan."
                            },
                            {
                                "text": " Bang aku in tumali', awn maksud sin Tuhan hangkan in daraakun mu hi Unisimus biyutas dayn kaymu. Biyutas siya day'-day' ha supaya bang siya makabalik na, di' na kamu mabutas kasaumulan."
                            },
                            {
                                "text": "Na, bihaun in siya bukun na sadja h\u0101t \u012bpun mu, sagawa' malabi na siya dayn ha hambuuk \u012bpun, karna' bihaun in siya nahinang na hambuuk taymanghud kalasahan, sabab sibu' na kitaniyu nangangandul ha Almasi. Landu' tuud siya mahalga' k\u0101ku'. Na, ha pikil ku, labi pa tuud siya mahalga' kaymu, sabab in siya \u012bpun mu. L\u0101gi' bihaun, piyapagtaymanghud na kamu sin Tuhan, sabab sibu' na kamu nangangandul ha Panghu' \u012asa."
                            },
                            {
                                "text": " Na, hangkan bang aku n\u012byat mu da hambuuk pan\u0101iban mu, asipa tuud hi Unisimus biya' sin pag'asip mu k\u0101ku'."
                            },
                            {
                                "text": "Bang awn narusa niya kaymu, atawa awn utang niya kaymu, unu-unu na, atasan ku. Aku in magbayad."
                            },
                            {
                                "text": "Aku hi Paul, baran ku tuud in sumulat ha ini. Magbayad aku kaymu. Sa' ha pikil ku, Pilimun, minsan ku di' na hipatumtum kaymu in buddi nahinang ku kaymu, karna' dayn ha paghindu' ku naawn in kalappasan mu dayn ha Almasi."
                            },
                            {
                                "text": "Na, hangkan, taymanghud ku, mangayu' tuud aku sin tulung kaymu, karna' sin paghambuuk ta agad ha Panghu' \u012asa. Parayawa in lawm atay ku, sabab in kita nahahambuuk suku' sin Almasi."
                            },
                            {
                                "text": " Na, hipar\u0101 ku in sulat ini kaymu, sabab kaingatan ku sin hir\u016bl mu k\u0101ku' in piyangayu' ku. L\u0101gi' kiyaiingatan ku sin labi pa in tabang hirihil mu dayn ha piyangayu' ku."
                            },
                            {
                                "text": " Iban awn pa isab pangayuun ku kaymu. Sakapi aku asal hambuuk bilik duun kaniyu, sabab kalu-kalu hir\u016bl sin Tuhan in piyapangayu' sin kamu kat\u0101n, in aku makakawn kaniyu."
                            },
                            {
                                "text": "  Na, mahuli dayn duun in hi Pappras, amu in yari da isab iban ku najij\u012bl sabab-karna' sin pagbawgbug niya kan \u012asa Almasi, magpasampay sin salam-duwaa niya kaymu."
                            },
                            {
                                "text": "Damikkiyan magpasampay da isab sin salam-duwaa nila kaymu hinda Markus, Aristarkus, Dimas iban Lukas. In sila ini manga pan\u0101iban ku nagpamahalayak sin Bayta' Marayaw pasal sin Almasi."
                            },
                            {
                                "text": " Mura-murahan bang mayan in kamu kat\u0101n dihilan tulung-tabang sin Panghu' natu', \u012asa Almasi.  Wassalam.  "
                            }
                        ]
                    }
                ]
            },
            {
                "names": [
                    "Hebrews"
                ],
                "usfm_id": "HEB",
                "abbreviation": "Heb",
                "chapters": [
                    {
                        "verses": [
                            {
                                "text": "  Manjari, sin masa nakauna yadtu, nakamataud in Tuhan nagparman pa manga kaapu'-apuan natu' naug dayn ha manga nabi, l\u0101gi' mataud in ginisan sin d\u0101n pagpasampay sin Parman niya."
                            },
                            {
                                "text": "Sagawa' ha masa bihaun, amu in tagnaan na sin kahinapusan sin masa natu', in nagpasampay sin Parman sin Tuhan mari k\u0101tu'niyu, amuna in Anak Tuhan. Siya da isab in nagpapanjari sin katilingkal \u0101lam iban sin kat\u0101n luun niya dayn ha kabayaan sin Tuhan. L\u0101gi' in unu-unu kat\u0101n ha katilingkal \u0101lam asal kiyapusaka' kaniya sin Tuhan."
                            },
                            {
                                "text": "Duun kaniya kakitaan in sahaya iban sipat sin Tuhan, karna' in siya iban Tuhan magsibu' tuud. Siya da isab in tagkaputan sin katilingkal \u0101lam, iban dayn ha sabab sin kusug sin kawasa sin Parman kapagbayaan niya in unu-unu kat\u0101n ha katilingkal \u0101lam. Iban pag'ubus niya mayan h\u012bnang in d\u0101n sin hikaampun sin manga dusa sin m\u0101nusiya', nagbalik na siya pa surga', ampa siya limingkud ha dapit pa tuu sin Tuhan amu in sangat-kawasa, karna' kiyabugsu' na kaniya sin Tuhan in kawasa magbaya' ha unu-unu kat\u0101n."
                            },
                            {
                                "text": "  Na, labi tuud makawasa in Anak Tuhan dayn ha manga mal\u0101ikat, sabab minsan sadja in gulalan kaniya sin Tuhan labi mataas dayn ha gulalan ha manga mal\u0101ikat."
                            },
                            {
                                "text": "Karna' wala' in Tuhan nakapagparman pa manga mal\u0101ikat niya sin biya' ha ini amu agi, \u201cIn ikaw Anak ku. Iban bihaun aku na in Ama' mu.\u201d  Damikkiyan wala' da isab in Tuhan nakapagparman sin pasal ini ha tungud sin hisiyu-siyu na mal\u0101ikat, amu agi, \u201cIn aku Ama' mu, iban in ikaw Anak ku.\u201d  Sagawa' in Tuhan nagparman ha yan pa amu in Anak niya."
                            },
                            {
                                "text": "L\u0101gi' maray' mayan palahilun sin Tuhan pa dunya in Anak niya amu in sangat-kawasa nagparman siya pa manga mal\u0101ikat, amu agi, \u201cIn kamu kat\u0101n manga mal\u0101ikat ku subay sumumba kaniya.\u201d "
                            },
                            {
                                "text": "Sagawa' ha pasal sin manga mal\u0101ikat, biya' ha ini in Parman sin Tuhan, amu agi, \u201cIn manga mal\u0101ikat daraakun ku sadja, miyamagad sadja sin daakan ku biya' sin hangin iban k\u0101yu.\u201d "
                            },
                            {
                                "text": "Samantara' ha pasal sin amu in Anak niya, ini in kiyaparman sin Tuhan, amu agi, \u201cIn pagsultan mu, \u016b Tuhan, tumatas kasaumulan. Mabuntul tuud in pamarinta mu ha manga tau."
                            },
                            {
                                "text": "In kabayaan mu in unu-unu mabuntul, iban marugal kaw ha unu-unu mang\u012b'. Na, hangkan d\u012bhilan kaw sin Tuhan mu kakuyagan iban kalagguan, amu in labi tuud dayn sin d\u012bhil niya ha manga pan\u0101iban mu.\u201d "
                            },
                            {
                                "text": "Nagparman pa isab in Tuhan pa amu in Anak niya, amu agi, \u201cIkaw, Panghu', in nagpapanjari sin dunya iban sin katilingkal \u0101lam dayn ha panagnaan. Ikaw da in naghinang, way dugaing."
                            },
                            {
                                "text": "In dunya iban \u0101lam ha sus\u016bngun malanyap da, sagawa' in ikaw di' mapinda kasaumulan. Biya' da sila sin tamungun dumaan, di' na kalagihan."
                            },
                            {
                                "text": "Hibugit mu na in manga yan biya' sapantun tamungun daan, ampa mu gantian sin ba'gu. Sagawa' in ikaw di' magkapinda, iban wayruun kahinapusan sin kabuhi' mu.\u201d "
                            },
                            {
                                "text": "In Tuhan wala' tuud nakapagparman pa hisiyu-siyu na mal\u0101ikat biya' sin kiyaparman niya ha amu in Anak niya, amu agi, \u201cLingkud kaw d\u012b ha dapit pa tuu ku sampay ku daugun in kat\u0101n kimukuntara kaymu. Mahinang sila biya' paggigiikan sin siki mu.\u201d "
                            },
                            {
                                "text": "Na, pagga biya' ha yan, unu in manga mal\u0101ikat? Na, in manga mal\u0101ikat, daraakun sadja sin Tuhan. Di' sila kakitaan, sagawa' sila in naraak sin Tuhan tumabang ha manga tau kat\u0101n amu in makatayma' sin kalappasan dayn ha Tuhan. "
                            }
                        ]
                    },
                    {
                        "verses": [
                            {
                                "text": "  Na, pagga bih\u0101dtu in kusug sin kawasa sin Almasi, na subay taniyu pahugutun tuud in pagkahagad natu' sin bayta' kasabunnalan diyungug natu' pasal sin Almasi ha supaya kitaniyu di' mar\u0101 simiha' pa dugaing."
                            },
                            {
                                "text": "Karna' in sara', amu in bayta' piyasampay sin manga mal\u0101ikat pa manga kamaasan natu' sin timpu nakauna yadtu, mattan tuud bunnal, sabab hisiyu-siyu in wala' miyagad atawa nagkahagad, piyaratungan sila kasiksaan t\u016bp ha nahinang nila mang\u012b'."
                            },
                            {
                                "text": "Na, hangkan biya' diin in kapaguy natu' dayn ha kasiksaan bang taniyu pas\u0101ran na in kalappasan dakula'? Baran tuud sin Panghu' \u012asa in tagna' nagpamahalayak sin pasal kalappasan. Pag'ubus in manga nakarungug kaniya amu isab in nagpaingat iban nagpakita' k\u0101tu'niyu sin kasabunnalan sin bayta' niya."
                            },
                            {
                                "text": "Damikkiyan, in Tuhan simaksi' da isab sin bunnal in bayta' yan, sabab in manga tau nagpamahalayak sin bayta' yan, d\u012bhilan niya barakat huminang sin manga hinang makainu-inu iban mu'jijat ginis-ginisan, amu in tanda' sin kasabunnalan. Iban dayn ha kahandak niya piyatulunan niya sila sin R\u016b niya, amu in dimihil ingat iban kusug kanila."
                            },
                            {
                                "text": "  Biya' na sin nasabbut ku kaniyu, bang ba'guhun na sin Tuhan in dunya ini biya' sin iyampa piyapanjari, na m\u0101nusiya' in dihilan sin Tuhan kawasa makapagbaya' ha lawm sin dunya yan, bukun manga mal\u0101ikat."
                            },
                            {
                                "text": "Karna' kiyasulat ha lawm Kitab, amu agi, \u201c\u016a Tuhan, mayta' baha' piyaparuli mu tuud in m\u0101nusiya', iban malabi tuud sila ha lawm atay mu, malayngkan, in sila m\u0101nusiya' sadja?"
                            },
                            {
                                "text": "In tagna' piyapanjari mu in m\u0101nusiya' mababa' dayn ha manga mal\u0101ikat, sagawa' hangkaray' da. Ubus ampa mu sila d\u012bhilan kasanglitan iban kalagguan."
                            },
                            {
                                "text": "L\u0101gi' m\u0101nusiya' in dihilan mu kapatutan magbaya' ha unu-unu kat\u0101n.\u201d  Na, amu yan in kiyabayta' ha Kitab sin in m\u0101nusiya' dihilan sin Tuhan kapatutan magbaya' ha unu-unu kat\u0101n. Wayruun in di' niya kapagbayaan. Sagawa' ha bihaun di' natu' pa kakitaan in m\u0101nusiya' makapagbaya' ha unu-unu kat\u0101n."
                            },
                            {
                                "text": "Malayngkan, minsan biya' ha yan, in bayta' yan timagna' na nagmakbul duun kan \u012asa. Karna' limahil mayan hi \u012asa pa dunya miyaba' siya hangkaray' dayn ha manga mal\u0101ikat, ha supaya dayn ha sabab sin lasa sin Tuhan ha m\u0101nusiya', in siya subay lumabay kabinsanaan iban mapatay ha pasalan sin m\u0101nusiya' kat\u0101n. Na, bihaun kaingatan natu' kiyarihilan na siya sin Tuhan kasanglitan iban kalagguan, sabab sin kamatay liyabayan niya. "
                            },
                            {
                                "text": "Mapatut tuud in h\u012bnang sin Tuhan, amu in nagpapanjari iban makapagbaya' ha unu-unu kat\u0101n, sin piyalabay niya kabinsanaan hi \u012asa, ha supaya magmakbul na tuud in kiyamaksud sin Tuhan kaniya manglappas ha manga m\u0101nusiya'. Karna' dayn ha sabab sin hinang hi \u012asa, mataud m\u0101nusiya' in mahinang anak sin Tuhan iban makas\u0101w sin kasanglitan iban kalagguan niya, karna' hi \u012asa in dum\u0101 kanila pa kalappasan."
                            },
                            {
                                "text": "L\u0101gi' suchihun hi \u012asa in manga m\u0101nusiya' dayn ha manga dusa nila. Na, in manga tau masuchi niya maghangka-Ama' na iban siya. Hangkan di' hi \u012asa masipug umiyan sin in sila taymanghud niya."
                            },
                            {
                                "text": "Biya' na sin agi hi \u012asa ha Tuhan ha lawm Kitab, laung niya, \u201cBaytaan ku in manga taymanghud ku sin pasal nahinang mu, iban pudjihun ta kaw duun ha pagtipunan nila.\u201d "
                            },
                            {
                                "text": "Iban pagga hi \u012asa m\u0101nusiya' biya' k\u0101tu'niyu, imiyan siya, laung niya, \u201cIn aku mangandul tuud ha Tuhan.\u201d  Iban laung niya pa isab, \u201cYari aku iban sin pagkahi ku anak sin Tuhan, amu in piyangandul niya k\u0101ku'.\u201d "
                            },
                            {
                                "text": "Na, pagga in manga piyag'iyan hi \u012asa anak sin Tuhan, manga m\u0101nusiya' da, amu in magkamatay, na nagbaran m\u0101nusiya' hi \u012asa, ha supaya in kajarihanan niya mabiya' da tuud sin manga m\u0101nusiya'. H\u012bnang niya in biya' ha yan ha supaya siya makalabay kamatay, karna' dayn ha sabab sin kamatay niya daugun niya in kawasa sin Iblis, amu in nakar\u0101 kamatay pa manga m\u0101nusiya'."
                            },
                            {
                                "text": "Na, dayn ha sabab sin nahinang niya yan, natabang niya iban na\u012bg niya in buga' sin manga tau mapatay. Sabab in kamatay amuna in kiyabubugaan sin manga tau salugay nila buhi', hangkan biya' sila sin sapantun kiyahuhukutan sin buga' nila."
                            },
                            {
                                "text": "Na, matampal tuud isab sin bukun manga mal\u0101ikat in tiyabang hi \u012asa. Sagawa' biya' na sin kiyabayta' ha lawm Kitab, amu agi, \u201cTabangun niya in manga m\u0101nusiya', amu in biya' sin \u012bman hi Ibrahim.\u201d"
                            },
                            {
                                "text": "Na, in h\u0101ti niya subay hi \u012asa mabiya' tuud sin kajarihanan sin kitaniyu pagkahi niya m\u0101nusiya' bat niya kalabayan in unu-unu kat\u0101n kabinsanaan labayan sin manga m\u0101nusiya'. Subay yan kalabayan niya ha supaya siya mahinang Imam Dakula' magsuluhan k\u0101tu'niyu pa Tuhan ha supaya in dusa sin manga m\u0101nusiya' ampunun sin Tuhan. Kapangandulan siya iban maulung siya ha manga m\u0101nusiya'."
                            },
                            {
                                "text": "Na, bihaun makatabang na siya ha manga tau, amu in nasasasat himinang sin mang\u012b', sabab in siya baran niya nakalabay na nasasat iban nabinsana'. "
                            }
                        ]
                    },
                    {
                        "verses": [
                            {
                                "text": "  Na, hangkan manga taymanghud ku Almasihin, amu in nap\u012b' da isab sin Tuhan suku' niya, kannala niyu tuud in pasal hi \u012asa. In siya piyakari k\u0101tu'niyu sin Tuhan, mahinang Imam Dakula' sin agama biyabawgbugan taniyu."
                            },
                            {
                                "text": "Iyagad niya tuud h\u012bnang in kat\u0101n daakan kaniya sin Tuhan, amu in nagdaak kaniya huminang ha yan. Biya' da isab kan Musa in kata'gu niya maghinang sin diyaakan kaniya sin Tuhan magparuli ha manga tau nap\u012b' niya suku', amu in biya' sapantun b\u0101y hiyulaan sin Tuhan."
                            },
                            {
                                "text": "Sumagawa' labi mataas in kawasa hi \u012asa dayn kan Musa. Bang ta hidalil ha paghinang b\u0101y, labi bantug in naghinang sin b\u0101y dayn sin b\u0101y h\u012bnang niya. Na, damikkiyan hi \u012asa labi tuud in kalagguan niya dayn kan Musa."
                            },
                            {
                                "text": "Na, kaingatan taniyu sin in kat\u0101n b\u0101y awn sadja taghinangan kaniya, sagawa' Tuhan in taghinangan sin unu-unu kat\u0101n."
                            },
                            {
                                "text": "Na, in hi Musa, hambuuk daraakun mata'gu ha hinang diyaakan kaniya sin Tuhan iban biyayta' niya in manga hibayta' sin Tuhan ha sus\u016bngun."
                            },
                            {
                                "text": "Sagawa' in Almasi bukun sadja daraakun. Siya in tagkaputan sin B\u0101y sin Tuhan, sabab in siya amuna in Anak Tuhan. Mata'gu siya ha hinang diyaakan kaniya sin Tuhan. Na, in kitaniyu agad ha Almasi amuna in biya' b\u0101y niya bang kitaniyu matawakkal iban maisug mangandul ha manga kiyajanji' sin Almasi k\u0101tu'niyu amu in hiyuhuwat-huwat natu'."
                            },
                            {
                                "text": "  Hangkan subay kitaniyu mamanduga sin bayta' sin R\u016b sin Tuhan siyulat ha lawm Kitab, amu agi, \u201cBang niyu karungugan ha adlaw ini in suwara sin Tuhan,"
                            },
                            {
                                "text": "ayaw kamu sumingud ha manga kaapu'-apuan niyu yadtu, amu in nagmatugas iban simulang sin kabayaan sin Tuhan. Karna' ha waktu sila duun ha hula' paslangan mahunit paghulaan piyanulay-sulayan nila in kawasa sin Tuhan.\u201d"
                            },
                            {
                                "text": "\u201cDuun nila siyulayan iban diyusta' in kawasa ku,\u201d amu agi sin Tuhan, \u201cminsan da k\u012bta' nila na in tulung-tabang ku kanila ha lawm ka'patan tahun."
                            },
                            {
                                "text": "Hangkan dimugal tuud aku ha manga tau yadtu iban nakaparman aku, laung ku, \u2018In manga tau ini masi-masi harap pa dugaing in atay nila iban di' sila makay sin addat-tab\u012bat diyaakan ku kanila.\u2019"
                            },
                            {
                                "text": "Diyugalan aku sarta' nakasubali aku, laung ku, \u2018Di' na tuud sila makas\u016bd pa lawm hula' tiyatagama ku kanila, amu in masannyang paghulaan nila!\u2019 \u201d"
                            },
                            {
                                "text": " Na, subay kamu maayad tuud, manga taymanghud ku, ha supaya kamu di' mahinang biya' sin manga tau sin masa yadtu. Adakala' awn duun kaniyu mang\u012b' in pikilan iban di' magkahagad sarta' simiha' dayn ha Tuhan, amu in way kahinapusan niya."
                            },
                            {
                                "text": "Na, biya' ha ini in hinangun niyu ha salugay awn pa waktu niyu dumungug sin suwara sin Tuhan pasal sin kalappasan niyu. Pagtabang-tiyabangi kamu manghindu' pakaniya-pakaniya dayn ha adlaw pa adlaw, ha supaya way minsan hambuuk kaniyu in kaakkalan mar\u0101 sin sasat huminang sin mang\u012b', iban magmatugas di' magad ha daakan sin Tuhan."
                            },
                            {
                                "text": "Karna' in kitaniyu kat\u0101n amuna in pan\u0101iban sin Almasi bang natu' gunggungan iban bawgbugan in pangandul natu' kaniya dayn ha panagnaan sampay pa kahinapusan."
                            },
                            {
                                "text": " Amu ini in kiyabayta' ha lawm sin Kitab, \u201cBang niyu karungugan in suwara sin Tuhan ha adlaw ini, ayaw kamu sumingud ha manga kaapu'-apuan niyu yadtu, amu in nagmatugas iban simulang sin kabayaan sin Tuhan.\u201d"
                            },
                            {
                                "text": " Hisiyu ta' in manga tau nasabbut ini, amu in nakarungug sin suwara sin Tuhan, sagawa' wala' nagkahagad kaniya? Na, sila na yan in manga tau amu in piyagnakuraan hi Musa, diy\u0101 min\u012bg dayn ha Misir."
                            },
                            {
                                "text": "L\u0101gi' hisiyu ta' in manga tau piyagmurkaan sin Tuhan ha lawm ka'patan tahun, bang bukun amu in manga tau nagdusa kaniya sarta' miyatay pasal sin dusa nila didtu ha hula' paslangan mahunit paghulaan."
                            },
                            {
                                "text": "Iban hisiyu ta' in kiyugdan sin subali sin Tuhan, amu in laung niya, \u201cDi' na tuud sila makas\u016bd pa lawm hula' tiyatagama ku kanila, amu in masannyang paghulaan nila.\u201d? Tantu in kiyugdan sin subali sin Tuhan amuna in manga tau simulang kaniya."
                            },
                            {
                                "text": "Na, kaingatan natu' in sabab bang mayta' sila wala' nakas\u016bd pa hula' kiyajanji' kanila sin Tuhan, sabab wala' sila nagparachaya kaniya. "
                            }
                        ]
                    },
                    {
                        "verses": [
                            {
                                "text": "  Na, bihaun kitaniyu na isab in tiyukbalan sin Tuhan janji' niya pas\u016brun pa lawm kasannyangan amu in piyag'iyan niya. Hangkan subay kitaniyu maayad ha supaya wayruun k\u0101tu'niyu in makab\u012bn di' makaagad sum\u016bd pa lawm kasannyangan kiyajanji' sin Tuhan."
                            },
                            {
                                "text": "Karna' in kitaniyu nakarungug da isab sin Bayta' Marayaw amu in bakas diyungug sin manga kaapu'-apuan natu' sin masa nakauna yadtu. Diyungug nila in bayta' dayn ha Tuhan, sagawa' wayruun karayawan nakawa' nila, sabab pagdungug nila ha ini wala' sila nagparachaya iban nagkahagad."
                            },
                            {
                                "text": "Na, in kitaniyu amu in magparachaya makas\u016bd pa kasannyangan kiyajanji' sin Tuhan. Sumagawa' in manga di' magparachaya, di' makas\u016bd, pasal biya' na sin kiyabayta' sin Tuhan, amu agi, \u201cDiyugalan aku sarta' nakasubali aku, laung ku, \u2018Di' na tuud sila makas\u016bd pa hula' tiyagama ku kanila, amu in masannyang paghulaan nila!\u2019 \u201d  Namung in Tuhan biya' ha yan, bukun pasal bat wala' pa naawn in hula' piyag'iyan niya yan. Bukun tuud yan in puun-sabab, pasal in hula' yan asal naawn dayn ha tagna' pa kapapanjari sin Tuhan sin dunya."
                            },
                            {
                                "text": "Kiyaiingatan natu' sin asal naawn in hula' kiyajanji' sin Tuhan, pasal awn kiyasulat ha lawm Kitab, amu agi, \u201cHa hikapitu sin adlaw in Tuhan himundung na dayn ha hinang niya sabab naubus niya na piyapanjari in kat\u0101n.\u201d"
                            },
                            {
                                "text": "Sagawa' minsan bih\u0101dtu, in manga tau amu in wala' nagkahagad ha Tuhan, wala' da nakas\u016bd pa hula' kiyajanji' kanila sin Tuhan, sabab biyalikan sin Tuhan in kiyapamung niya, amu agi, \u201cDi' tuud sila makas\u016bd pa lawm hula' tiyatagama ku kanila, amu in masannyang nila paghulaan.\u201d "
                            },
                            {
                                "text": "Malayngkan minsan bih\u0101dtu, wala' nagbaluba in janji' sin Tuhan ha manga m\u0101nusiya'. Pagga in manga tau amu in nakarungug muna sin Bayta' Marayaw, wala' nakas\u016bd pa hula' kiyajanji' sin Tuhan kanila, sabab wala' sila nagparachaya kaniya, na ha sus\u016bngun awn da isab manga tau pas\u016brun sin Tuhan pa lawm hula' masannyang paghulaan amu in kiyajanji' niya."
                            },
                            {
                                "text": "Na, in pasal yan kaingatan natu' sabab in Tuhan dimihil na isab waktu ha manga tau tumayma' sin janji' niya, l\u0101gi' in waktu yan amuna in bihaun. Hangkan nakalabay mayan bukun na pila tahun in masa sin manga tau, amu in wala' nagparachaya ha Tuhan, piyapamung sin Tuhan kan Daud in bichara niya, amu in kiyasulat ha lawm Kitab bakas ku na nasabbut kaniyu, amu agi, \u201cBang niyu karungugan in suwara sin Tuhan ha adlaw ini, ayaw kamu magmatugas sadja.\u201d"
                            },
                            {
                                "text": " Na, dayn ha ini kaingatan taniyu sin in hula' piyagd\u0101han hi Yussa' ha manga tau sin masa yadtu, bukun amu in hula' kiyajanji' sin Tuhan kanila, amu in masannyang nila paghulaan. Pasal bang amuna yan in hula' kiyajanji' sin Tuhan, na tantu di' niya na sabbutun magbalik in janji' niya."
                            },
                            {
                                "text": "Na, pagga biya' ha yan in h\u0101l niya, in h\u0101ti niya masi pa awn lugal sin manga tau suku' sin Tuhan sum\u016bd pa lawm hula', amu in masannyang nila paghulaan iban Tuhan, biya' sin kasannyangan sin Tuhan ha hikapitu sin adlaw pag'ubus niya nagpapanjari sin unu-unu kat\u0101n."
                            },
                            {
                                "text": "Karna' hisiyu-siyu in makas\u016bd pa lawm hula' masannyang kiyajanji' sin Tuhan, in siya yan sumannyang na dayn ha unu-unu hinang niya, biya' da isab sin kasannyangan sin Tuhan naubus niya mayan piyapanjari in unu-unu kat\u0101n."
                            },
                            {
                                "text": "Hangkan subay kitaniyu tumuyu' tuud magad sin d\u0101n sin hikas\u016bd natu' pa lawm hula' masannyang yan, ha supaya wayruun dayn k\u0101tu' minsan hambuuk in mahinang biya' sin manga tau sin masa yadtu, amu in wala' nakas\u016bd pa hula' kiyajanji' sin Tuhan kanila pasal kulang in parachaya iban \u012bman nila kaniya."
                            },
                            {
                                "text": " In Parman sin Tuhan amu in puunan sin kabuhi' salama-lama, landu' makusug hum\u016bp pa lawm atay iban nyawa sin tau. Biya' yan sapantun sin pakukus duwa sulab niya, sagawa' labi pa mahayt dayn ha pakukus. Lumagbas yan dayn ha luluatan sampay pa sumsum sin ginhawa-baran sin m\u0101nusiya'. Hangkan in Parman sin Tuhan, amu in makapaingat iban makapatampal sin unu-unu kat\u0101n ha lawm pikilan iban atay sin m\u0101nusiya'."
                            },
                            {
                                "text": "Na, l\u0101gi' wayruun unu-unu in hikatapuk dayn ha Tuhan sabab kaingatan niya tuud marayaw in unu-unu na mayan pasal sin manga kat\u0101n piyapanjari niya. Iban ha sus\u016bngun subay in kitaniyu kat\u0101n mamayta' kaniya sin kat\u0101n nahinang iban napikil natu'."
                            },
                            {
                                "text": "  Pagga in Imam natu' Dakula', Imam makawasa, amuna hi \u012asa, amu in Anak Tuhan, l\u0101gi' yadtu na siya nagbalik pa haddarat sin Tuhan, hangkan subay natu' pakusugun iban pahugutun in pagparachaya natu' kaniya."
                            },
                            {
                                "text": "Karna' in hi \u012asa, amu in Imam natu' Dakula', maulung k\u0101tu'niyu pasal kiyaiingatan niya in kitaniyu m\u0101nusiya' maguya' in pamaranan iban pangatayan. Hangkan niya ini kaingatan pasal in siya bakas d\u012b ha dunya nagbaran m\u0101nusiya', l\u0101gi' kiyalabayan niya in ginisan sasat biya' sin manga sasat magdatung pa k\u0101tu'niyu m\u0101nusiya', sagawa' in siya wala' nar\u0101 sin sasat sin saytan."
                            },
                            {
                                "text": "Na, hangkan, pagga siya in Imam natu' Dakula', subay natu' lawaun in buga' natu' sumuuk pa haddarat sin Tuhan, amu in puunan sin kat\u0101n tulung-tabang. Duun taniyu kananaman in ulung niya k\u0101tu'niyu, l\u0101gi' kabaakan in tulung-tabang niya ha waktu taniyu magkagunahan."
                            }
                        ]
                    },
                    {
                        "verses": [
                            {
                                "text": "Na, hisiyu-siyu in tau hinangun Imam Dakula' sin bangsa Yahudi, p\u012bun siya dayn ha manga tau pagkahi niya. Ampa in tau mahinang Imam Dakula' amuna in mahinang suluhan sin manga tau pa Tuhan. Siya in huminang sin manga lalabutan iban hayup pagkulbanan sin manga tau pa Tuhan, ha supaya ampunun sin Tuhan in dusa sin manga tau."
                            },
                            {
                                "text": "Na, pagga in Imam Dakula' m\u0101nusiya' da isab datungan lamma, na maingat siya humanunut ha manga tau wayruun pangh\u0101ti nila iban amu in simisiha' dayn ha d\u0101n tudju pa Tuhan."
                            },
                            {
                                "text": "Iban dayn ha sabab m\u0101nusiya' da isab siya, amu in magpakahinang sadja kas\u0101an, na subay da isab siya tumukbal sin hayup pagkulbanan, bukun sadja ha tungud sin dusa sin manga tau, sagawa' sampay da isab ha tungud sin dusa niya."
                            },
                            {
                                "text": " Wayruun tau in makapagbaya' mahinang siya Imam Dakula', karna' Tuhan in magp\u012b' sin tau dihilan niya sin kalagguan yan iban sin kawasa yan biya' kan Harun, amu in nap\u012b' niya Imam Dakula' sin timpu nakauna yadtu."
                            },
                            {
                                "text": "Damikkiyan, in hi \u012asa wala' dimihil kalagguan pa baran niya mahinang siya Imam Dakula'. Sagawa' nagparman in Tuhan kaniya, amu agi, \u201cIn ikaw Anak ku. Iban dayn ha adlaw ini, in aku amuna in Ama' mu.\u201d "
                            },
                            {
                                "text": "Iban kiyabayta' pa isab ha ayat dugaing sin in Tuhan namung sin biya' ha ini, amu agi, \u201cIkaw na in mahinang imam suluhan, umurul sin limpa' siki hi Malkisadik. Iban kasaumulan kaw mag'imam suluhan.\u201d "
                            },
                            {
                                "text": "Ha waktu d\u012b pa hi \u012asa ha dunya, masuhul magtangis tuud siya bang siya mangayu' na duwaa iban junjung pa Tuhan, amu in makalappas kaniya dayn ha kamatay. Diyungug sin Tuhan in pagpangayu' niya duwaa, sabab mababa' in pangatayan niya, l\u0101gi' nagmamabuga' tuud siya pa Tuhan."
                            },
                            {
                                "text": "Malayngkan minsan siya Anak Tuhan, limabay da isab siya kabinsanaan, amu in nakahindu' kaniya bang biya' diin tuud in pagkahagad ha Tuhan."
                            },
                            {
                                "text": "Na, natikmud niya mayan h\u012bnang in kat\u0101n daakan kaniya sin Tuhan, siya na in nahinang manglalappas ha tau kat\u0101n amu in magparachaya kaniya. Iban siya in dumihil kanila kabuhi' salama-lama."
                            },
                            {
                                "text": "L\u0101gi' siya in h\u012bnang sin Tuhan Imam Dakula' biya' sin pag'imam hi Malkisadik."
                            },
                            {
                                "text": "  Iban mataud pa in kabayaan ku hipamung ha pasal sin kah\u0101lan ini, sagawa' mahunit ini hibayta' kaniyu pasal bukun na marayaw in pangh\u0101ti niyu."
                            },
                            {
                                "text": "Na, in t\u016bp niya, in kamu yan manghindu' na pa kaibanan sin manga kiyaingatan niyu, sabab malugay na kamu miyamagad kan \u012asa. Sagawa' in kamu yan masi subay hinduan sin undang-undang pasal sin bayta' dayn ha Tuhan, sabab wala' niyu pa yan kiyah\u0101tihan tuud, karna' in kamu yan biya' sapantun manga bata'-bata' asibi', amu in nagdururu' pa, iban di' pa makakaun sin kakaun matugas. (H\u0101ti niya in kamu yan di' pa makah\u0101ti sin hindu' malawm.)"
                            },
                            {
                                "text": "Na, hisiyu-siyu in biya' bata'-bata', amu in di' pa makakaun sin unu-unu matugas dugaing dayn ha gatas, na in h\u0101ti niya, in siya yan biya' da isab hambuuk bata'-bata', amu in di' pa maingat magpabuntul sin hinang niya, pasal kulang pa in pangh\u0101ti niya sin mang\u012b' iban marayaw."
                            },
                            {
                                "text": "Hangkan bang ta hidalil ha pagkaun, in kakaun matugas, amu in hindu' malawm, suku' sadja sin manga tau, amu in makusug in pangandul pa Tuhan, l\u0101gi' maingat iban biyaksa na sumilang sin mang\u012b' iban marayaw."
                            }
                        ]
                    },
                    {
                        "verses": [
                            {
                                "text": "Na, hangkan (pagga kitaniyu malugay na Almasihin), subay natu' his\u016bng in pagpangadji' natu' pasal sin Almasi. Subay natu' pangadjiun na in manga hindu' malawm, bukun dumuun na sadja kitaniyu ha bakas natu' na napangadji', amu in manga undang-undang sin hindu' pasal sin Almasi. Di' natu' na kagunahan pangadjiun magbalik in manga hindu' biya' na sin paglawak dayn ha manga hinang way kap\u016bsan, amu in di' makar\u0101 k\u0101tu' pa kalappasan iban pasal sin pagparachaya pa Tuhan."
                            },
                            {
                                "text": "L\u0101gi' kiyaiingatan natu' na in hindu' pasal sin pagsuchi amu in pag'ayl iban pagligu' iban pasal sin pagdupun ha \u016b sin tau pangayuan duwaa pa Tuhan bang mayan h\u016bpun sin R\u016b sin Tuhan. Damikkiyan kaingatan natu' da isab in hindu' pasal sin pagbuhi' magbalik ha manga patay iban sin hukuman ha adlaw mahuli, amu in di' na mapinda kasaumulan."
                            },
                            {
                                "text": "Hangkan subay natu' his\u016bng in pagpangadji' natu' pasal sin Almasi. Na, amu yan in hinangun natu' bang dum\u016bl da in Tuhan."
                            },
                            {
                                "text": " Karna' in manga tau, amu in namutawan sin \u012bman nila ha Almasi, kahunitan na magtawbat magbalik sin dusa nila. Pasal bakas na kiyarihilan sin Tuhan kasawahan in pangh\u0101ti nila. Kiyananaman nila na in karayawan kiyarihil kanila sin Tuhan biya' sin karayawan ha surga', iban bakas na sila hiy\u016bp sin R\u016b sin Tuhan."
                            },
                            {
                                "text": "Iban bakas nila kiyapamintangan in karayawan sin Parman sin Tuhan, iban k\u012bta' nila na in kusug sin kawasa sin Tuhan, amu in magmattan na tuud ha masa sus\u016bngun."
                            },
                            {
                                "text": "Malayngkan minsan nila kiyaingatan na in kat\u0101n yan, biyutawanan nila da in \u012bman nila ha Almasi. Na, in manga tau biya' ha yan, way na d\u0101n nila magtawbat magbalik sin dusa nila, sabab dayn ha pasal sin nahinang nila yan, biya' nila da liyansang nagbalik pa usuk in amu in Anak Tuhan iban h\u012bna' ha katauran sin tau."
                            },
                            {
                                "text": " Na, bang ta dalilun in m\u0101nusiya' pa hambuuk lupa' piyag'uumahan, biya' ha ini in hantang niya. Apabila in lupa' sin uma yan mawmu hiyuh\u016bp sin ulan, in pananum ha lupa' yan tumubu' iban magbunga marayaw, amu in hikapagguna iban hikarayaw parasahan sin tagdapu. Damikkiyan, in tau amu in magpah\u016bp sin Parman sin Tuhan pa lawm pamikil iban atay niya, tartantu marayaw sadja in hinang niya iban anugharaan tuud siya sin Tuhan."
                            },
                            {
                                "text": "Sumagawa' bang in lupa' yan tiyutubuan sadja sin manga sagbut iban lukut lappas, na in lupa' yan wayruun guna niya iban mat\u016bp da'pugan sin k\u0101yu. Damikkiyan in tau amu in di' magparuli iban magkahagad sin daakan sin Almasi, pagmurkaan siya sin Tuhan iban masiksa' siya ha adlaw mahuli."
                            },
                            {
                                "text": " Na, malayngkan, manga bagay ku kakasihan, minsan isab aku nagbichara biya' ha yan, natatantu ku da isab sin bukun biya' ha yan in palangay niyu. Kiyaiingatan ku sin mahugut in \u012bman niyu iban marayaw in hinang niyu. Na, in yan amuna in tanda' sin awn na kalappasan niyu."
                            },
                            {
                                "text": "In Tuhan mabuntul tuud. Di' niya kalupahan in manga nahinang niyu marayaw, atawa in lasa niyu kaniya, amu in piyakita' niyu kaagi sin pagtabang niyu ha manga pagkahi niyu Almasihin sampay pa bihaun."
                            },
                            {
                                "text": "Na, hangkan in kabayaan namu' tuud, di' mabugtu' in tuyu' sin pakaniya-pakaniya kaniyu magad ha hindu' sin Almasi ha salugay niyu buhi', ha supaya magmakbul in iyaangut niyu dayn ha Tuhan."
                            },
                            {
                                "text": "In kabayaan namu', di' kamu maglisu'-lisu', sagawa' in kabayaan namu' mabiya' kamu sin manga tau amu in makusug in parachaya iban pangandul, l\u0101gi' siyandalan nila in kat\u0101n haggut-pasu'. Hangkan matabuk nila in kiyajanji' sin Tuhan kanila."
                            },
                            {
                                "text": "  Na, yari in hambuuk tanda' sin kasabunnalan sin pamung yan. Ha masa nakauna yadtu awn kiyajanji' sin Tuhan kan Ibrahim. Sarta' simapa siya dayn ha ng\u0101n niya tuud, karna' wayruun na unu-unu masabbut niya mataas pa dayn ha ng\u0101n niya, sin makbulun niya tuud in kiyajanji' niya."
                            },
                            {
                                "text": "Nagparman in Tuhan, amu agi. \u201cIni in janji' ku kaymu. Dihilan ta kaw tuud karayawan iban pataurun ku in manga panubu' mu.\u201d"
                            },
                            {
                                "text": "Hi Ibrahim wala' siyumu nagtagad sin janji' sin Tuhan. Hangkan natabuk niya in kat\u0101n kiyajanji' sin Tuhan kaniya."
                            },
                            {
                                "text": "In addat sin manga tau bang sila sumapa, sumabbut sila ng\u0101n sin Tuhan, amu in mataas dayn ha unu-unu kat\u0101n. Na, bang ng\u0101n sin Tuhan na in masabbut, in unu-unu parakala' humatul na."
                            },
                            {
                                "text": "Na, mabaya' isab hipah\u0101ti tuud marayaw sin Tuhan pa manga tau kiyajanjian niya, sin di' niya tuud pindahan in namaksud niya hinangun. Hangkan siyapahan niya dayn ha ng\u0101n niya in janji' niya."
                            },
                            {
                                "text": "Na, in janji' iban sapa sin Tuhan tantu tuud di' mapinda sabab in Tuhan di' tuud magputing. Hangkan in kitaniyu amu in simangdul sin baran natu' pa Tuhan, kumusug in huwat-huwat natu' ha janji' hirihil niya k\u0101tu'niyu."
                            },
                            {
                                "text": "Bang ib\u0101rat bahudji' atawa s\u0101w, in huwat-huwat natu' ha janji' sin Tuhan awn na siyagnatan niya mahugut. Way kapiligruhan, sabab in siyagnatan sin huwat-huwat natu' amuna in hi \u012asa. L\u0101gi' in siya yadtu na miyuna dayn k\u0101tu'niyu pa surga' ha haddarat sin Tuhan, sumap\u0101at k\u0101tu'niyu dayn ha manga dusa taniyu. In pagkadtu niya pa surga' pa haddarat sin Tuhan biya' sapantun sin pags\u016bd sin imam Yahudi pa lawm bilik landu' tuud suchi amu tiyatamingan sin kurtina marakmul. Na, hi \u012asa na in Imam Dakula', magsuluhan k\u0101tu'niyu pa Tuhan biya' sin bakas h\u012bnang hi Malkisadik sin timpu nakauna yadtu, iban siya na in mag'imam suluhan kasaumulan. "
                            },
                            {
                                "text": "Bang ib\u0101rat bahudji' atawa s\u0101w, in huwat-huwat natu' ha janji' sin Tuhan awn na siyagnatan niya mahugut. Way kapiligruhan, sabab in siyagnatan sin huwat-huwat natu' amuna in hi \u012asa. L\u0101gi' in siya yadtu na miyuna dayn k\u0101tu'niyu pa surga' ha haddarat sin Tuhan, sumap\u0101at k\u0101tu'niyu dayn ha manga dusa taniyu. In pagkadtu niya pa surga' pa haddarat sin Tuhan biya' sapantun sin pags\u016bd sin imam Yahudi pa lawm bilik landu' tuud suchi amu tiyatamingan sin kurtina marakmul. Na, hi \u012asa na in Imam Dakula', magsuluhan k\u0101tu'niyu pa Tuhan biya' sin bakas h\u012bnang hi Malkisadik sin timpu nakauna yadtu, iban siya na in mag'imam suluhan kasaumulan. "
                            }
                        ]
                    },
                    {
                        "verses": [
                            {
                                "text": "  In hi Malkisadik ini amu in sultan sin hula' Salam sin masa nakauna yadtu iban amu in Imam Dakula' nagsuluhan ha manga tau pa Tuhan Mahatinggi. Manjari hambuuk waktu diyaug hi Ibrahim nagbunu' in (upat) sultan kuntara niya. Sakali pag'uwi' niya dayn ha pagbunuan, biy\u0101k siya hi Malkisadik sarta' piyangayuan siya duwaa pa Tuhan kaagi hi Malkisadik."
                            },
                            {
                                "text": "Na, imungsud siya jakat kan Malkisadik, harga' hangka-bahagi' sin hangpu'ka-bahagi' sin kat\u0101n alta' nakawa' niya dayn ha pagbunuan. (In maana sin ng\u0101n hi Malkisadik, \u201cSultan Ma\u0101dil\u201d. Iban pagga siya Sultan sin hula' Salam awn isab dugaing maana sin ng\u0101n niya, amu in sultan makarihil kasannyangan ha manga tau.)"
                            },
                            {
                                "text": "In hi Malkisadik ini, wayruun kiyabayta' pasal sin ina'-ama' niya, atawa sin manga kaapu'-apuan niya, iban wayruun kiyabayta' pasal sin kapag'anak atawa kamatay kaniya. Na, amu yan in sabab hangkan in pag'imam suluhan niya makajari iyanun wayruun kahinapusan niya biya' da isab sin pag'imam suluhan hi \u012asa, amu in Anak Tuhan."
                            },
                            {
                                "text": " Na, kaingatan niyu na in kalagguan hi Malkisadik, karna' minsan in hi Ibrahim, amu in tau bantug nanubu' k\u0101tu'niyu imungsud da sin jakat niya kan Malkisadik dayn ha kat\u0101n alta' nakawa' niya dayn ha pagbunuan."
                            },
                            {
                                "text": "Na, in manga panubu' hi Libi amuna in manga tau nahinang imam suluhan sin manga tau pa Tuhan ha masa nakauna yadtu, iban kiyarihilan sila kapatutan sin sara' agama tumabuk jakat dayn ha pagkahi nila Yahudi, minsan amu in panubu' da isab sin Ibrahim."
                            },
                            {
                                "text": "In hi Malkisadik bukun hambuuk panubu' hi Libi, sagawa' imungsud jakat hi Ibrahim kaniya. L\u0101gi' piyangayuan niya duwaa pa Tuhan hi Ibrahim, minsan in hi Ibrahim amura in tau kiyajanjian sin Tuhan."
                            },
                            {
                                "text": "Na, dayn ha sabab yan kaingatan taniyu mataas in kawasa hi Malkisadik dayn kan Ibrahim, sabab bang ha addat sin bangsa ta, mataas in kawasa sin tau mangayu' duwaa pa Tuhan dayn sin tau pangayuan niya duwaa."
                            },
                            {
                                "text": "In manga imam suluhan panubu' hi Libi amu in pag'uungsuran jakat sin manga tau, m\u0101nusiya' da isab biya' k\u0101tu'niyu amu in magkamatay da. Sagawa' in hi Malkisadik amu in iyungsuran hi Ibrahim sin jakat niya, bukun siya biya' sin manga imam yan, sabab in kiyabayta' ha lawm Kitab, in siya masi buhi'."
                            },
                            {
                                "text": "Na, bang sayuhun ha waktu imungsud hi Ibrahim sin jakat niya kan Malkisadik, in hi Libi amu in nanubu' ha manga imam pag'uungsuran jakat, biya' da isab siya nakaungsud jakat kan Malkisadik baran niya, sabab in siya hambuuk panubu' hi Ibrahim."
                            },
                            {
                                "text": "Karna' minsan wala' pa piyag'anak hi Libi sin waktu kapagb\u0101k hi Ibrahim kay Malkisadik, amu in pag'iyanun biya' da sila nakapagb\u0101k kay Malkisadik, pasal in hi Libi biya' sapantun binhi' ha lawm baran hi Ibrahim ha waktu kapagb\u0101k nila kay Malkisadik, sabab in siya nanubu' dayn kan Ibrahim. (Na, hangkan kaingatan taniyu mataas in kawasa hi Malkisadik dayn ha kawasa hi Libi.)"
                            },
                            {
                                "text": " Na, sin masa nakauna yadtu ha waktu piyanaug sin Tuhan in sara' niya pa bangsa natu', h\u012bnang niya imam suluhan hinda Libi iban sin manga panubu' niya, amu in nagkaput iban nagpapanaw sin sara' niya. Sumagawa' in hinang sin manga panubu' hi Libi, wala' nakar\u0101 ha manga tau pa d\u0101n mabuntul tudju pa Tuhan. Hangkan magkalagihan palahilun in hambuuk tau mag'imam suluhan ha manga tau pa Tuhan, amu in biya' pag'imam hi Malkisadik, bukun biya' kan Harun, amu in hambuuk imam panubu' hi Libi."
                            },
                            {
                                "text": "Na, pagga in pag'imam suluhan sin manga panubu' hi Libi giyantian na sin tau dugaing, na in h\u0101ti niya pindahan da isab in sara' iyaagad sin bangsa taniyu."
                            },
                            {
                                "text": "Na, in tau piyagbichara ku, (amu in gumanti' ha manga panubu' hi Libi mag'imam suluhan,) amuna in Panghu' ta \u012asa Almasi. In siya ini bukun guwa' dayn ha pihak hi Libi, l\u0101gi' wayruun tau dayn ha pihak niya in kiyarihilan kawasa mag'imam suluhan."
                            },
                            {
                                "text": "Iban kiyaiingatan sin kat\u0101n, sin in hi \u012asa panubu' dayn ha pihak hi Yudah. Ampa hi Musa wala' nakasabbut sin pihak ini ha waktu namichara siya pasal sin pag'imam."
                            },
                            {
                                "text": "  Hangkan matampal na tuud k\u0101tu' (sin pindahan na sin Tuhan in sara' niya), sabab awn na piyalahil sin Tuhan tau dugaing mag'imam suluhan amu in biya' kan Malkisadik."
                            },
                            {
                                "text": "Na, in Almasi nahinang imam suluhan bukun pasal sin pangkat nanubu' kaniya, sagawa' nahinang siya imam suluhan sabab sin kawasa niya iban sin kabuhi' niya way kahinapusan."
                            },
                            {
                                "text": "Karna' kiyabayta' ha lawm Kitab, amu agi, \u201cIkaw na in mahinang imam suluhan biya' kan Malkisadik. Iban in pag'imam suluhan mu kasaumulan.\u201d"
                            },
                            {
                                "text": " Na, hangkan in sara' nakauna p\u012bndahan na sin Tuhan, pasal wayruun da kusug iban wala' nakaamu."
                            },
                            {
                                "text": "Karna' in sara' sin Tuhan piyanaug dayn kan Musa, wala' da nakarihil kamakbulan ha maksud sin Tuhan ha manga m\u0101nusiya'. Sagawa' bihaun awn na huwat-huwatun natu' labi tuud marayaw dayn sin sara' nakauna, sabab awn na aturan ba'gu kiyarihil k\u0101tu'niyu, amu in makar\u0101 k\u0101tu'niyu sumuuk pa Tuhan."
                            },
                            {
                                "text": " L\u0101gi' in aturan ba'gu ini labi tuud marayaw, sabab simapa in Tuhan ha waktu kahinang niya kan \u012asa imam suluhan. Sagawa' ha waktu kahinang imam suluhan ha manga panubu' hi Libi sin masa nakauna yadtu, in Tuhan wala' simapa."
                            },
                            {
                                "text": "Na, in hi \u012asa nahinang imam suluhan sabab dayn ha sapa sin Tuhan. Kiyasulat ha lawm Kitab, amu agi, \u201cIn Tuhan simapa iban tantu di' na mapinda in pamikil niya sin pasal ini, amu agi, \u2018Ikaw na in mag'imam suluhan kasaumulan!\u2019 \u201d "
                            },
                            {
                                "text": "Na, dayn ha sabab simapa in Tuhan kan \u012asa sin siya in mag'imam suluhan kasaumulan, na piyangakuhan hi \u012asa in kamakbulan sin paljanjian ba'gu sin Tuhan pa manga m\u0101nusiya'. L\u0101gi' in sara' sin paljanjian ba'gu ini, labi tuud marayaw dayn sin sara' nakauna piyanaug sin Tuhan dayn kan Musa. "
                            },
                            {
                                "text": "Awn pa isab dugaing piyagbiddaan sin pag'imam hi \u012asa iban sin manga panubu' hi Libi. In manga kaimaman panubu' hi Libi mataud, karna' bang mapatay in hambuuk imam awn dugaing gumanti'. Magkabugtu' sadja in hinang nila."
                            },
                            {
                                "text": "Sumagawa' in pag'imam suluhan hi \u012asa kasaumulan. Wayruun tau makaganti' kaniya mag'imam suluhan, pasal in siya buhi' kasaumulan."
                            },
                            {
                                "text": "Na, hangkan dayn ha sabab yan, malappas hi \u012asa in manga tau, amu in mangayu' kaampunan ha Tuhan, bang sila mangandul kaniya. L\u0101gi' in pagpanglappas niya yan, bukun sadja ha bihaun, sagawa' sampay pa kasaumulan, sabab in siya buhi' salama-lama, nangangayu' junjung pa Tuhan ha pasal nila."
                            },
                            {
                                "text": " Na, mattan na tuud sin hi \u012asa in Imam Dakula' kalagihan natu' magsuluhan k\u0101tu'niyu pa Tuhan, sabab in siya suchi, iban wayruun unu-unu kang\u012ban atawa tamak-tawktuk kabaakan duun kaniya. L\u0101gi' kiyand\u012b na siya sin Tuhan dayn ha kat\u0101n m\u0101nusiya' baldusa. Naangkat na siya pa surga' iban kiyarihilan na sin salaggu'-laggu' kawasa iban kalagguan."
                            },
                            {
                                "text": "In hi \u012asa bukun biya' sin manga kaibanan Imam Dakula', amu in subay magsumbay' hayup adlaw-adlaw pagkulbanan muna-muna ha tungud sin dusa nila, ubus ampa dusa sin manga tau, ha supaya sila ampunun sin Tuhan. Na, in yan bukun na wajib hinangun hi \u012asa, nagminsan niya da iyungsud in dugu'-nyawa niya pa Tuhan, giyanti' kulban bat ampunun sin Tuhan in dusa sin manga m\u0101nusiya'."
                            },
                            {
                                "text": "Ha pagp\u012b' sin manga imam suluhan sin masa nakauna yadtu, iyagad nila in sara' amu in piyanaug sin Tuhan dayn kan Musa. Sagawa' in manga tau nap\u012b' nag'imam suluhan, m\u0101nusiya' da isab, biya' k\u0101tu' amu in asal taga salla' iban kas\u0101an. Sagawa' dugaing na bihaun pasal jimanji' in Tuhan sarta' siyapahan niya sin in Anak niya, amuna in mag'imam suluhan ha manga m\u0101nusiya' pa Tuhan, karna' in siya tubus ha kat\u0101n. L\u0101gi' in pag'imam suluhan niya masampurna' sin Tuhan kasaumulan. "
                            }
                        ]
                    },
                    {
                        "verses": [
                            {
                                "text": "  In kamaksuran tuud sin piyagbichara ku ini kaniyu, magpah\u0101ti kaniyu sin awn na Imam natu' Dakula', biya' sin nasabbut ku kaniyu hayn-duun. In Imam Dakula' ini amuna in hi \u012asa, amu in yadtu bihaun ha surga' limilingkud ha dapit pa tuu sin Tuhan Mahatinggi."
                            },
                            {
                                "text": "L\u0101gi' yadtu siya bihaun ha surga' nag'iimam suluhan k\u0101tu' pa Tuhan, didtu ha lugal landu' tuud suchi, amu in asal puunan langgal piyaawn sin Tuhan, bukun h\u012bnang sin m\u0101nusiya'."
                            },
                            {
                                "text": " Na, in kat\u0101n imam dakula' sin masa nakauna yadtu kiyarihilan sin hinang magpasampay sin manga lalabutan iban sin manga hayup pagkulbanan sin manga tau pa Tuhan. Na, damikkiyan in hi \u012asa, amu in Imam natu' Dakula', subay da isab awn hikaungsud niya pa Tuhan ha pasalan sin manga tau."
                            },
                            {
                                "text": "Malayngkan, bang hi \u012asa d\u012b ha dunya, di' tuud siya mahinang imam suluhan pasal awn na manga imam suluhan d\u012b ha dunya masi miyamagad sin sara' nakauna, amu in sara' sin manga Yahudi ha palih\u0101lan sin pagdihil lalabutan pa Tuhan."
                            },
                            {
                                "text": "In hinang sin manga imam suluhan ha lawm langgal d\u012b ha dunya, biya' yan hantang lambung sadja, sabab in yan singuran dayn ha hinang didtu ha surga'. Hangkan natu' yan kaingatan, sabab awn kiyasulat ha lawm Kitab pasal sin paghinang hi Musa sin b\u0101y pagtataatan, amu in h\u012bnang dayn ha pais hayup sin masa nakauna yadtu, amu agi sin Tuhan kaniya, \u201cTantuha tuud sin in langgal hinangun mu makasingud tuud sin papata sin suntuan sin langgal piyakita' ku kaymu duun ha taas b\u016bd.\u201d"
                            },
                            {
                                "text": "Sagawa' ha bihaun hi \u012asa bilang imam suluhan labi tuud mataas in hinang niya dayn sin hinang sin manga imam miyamagad sin aturan sin paljanjian nakauna. Damikkiyan in paljanjian ba'gu h\u012bnang sin Tuhan, amu in piyasampay mari k\u0101tu'niyu hi \u012asa, labi marayaw dayn sin paljanjian nakauna, pasal in paljanjian ba'gu biyaktul dayn ha manga janji' sin Tuhan labi marayaw."
                            },
                            {
                                "text": " L\u0101gi' bang in paljanjian nakauna bat wayruun salla' niya, na di' na yan gantian sin Tuhan sin dugaing."
                            },
                            {
                                "text": "Sagawa' in Tuhan wala' kiyasulutan sin hinang sin manga tau niya (amu in miyagad sin aturan sin paljanjian nakauna). Hangkan biya' na sin kiyabayta' ha lawm Kitab, nagparman in Tuhan amu agi, \u201cDungug kamu. Awn da waktu dumatung ha sus\u016bngun, palahilun ku in aturan sin paljanjian ba'gu mawn pa manga bangsa Yahudi kat\u0101n, amu in naghuhula' ha Israil iban ha hula' Yudah."
                            },
                            {
                                "text": "In aturan sin paljanjian ba'gu ini bukun biya' sin aturan piyalahil ku mawn tagna' pa kaapu'-apuan nila ha waktu diy\u0101 ku sila gimuwa' dayn ha Misir, amu in wala' nila da naagad h\u012bnang. Na, hangkan piyas\u0101ran ku na sila,\u201d laung sin Panghu' Tuhan."
                            },
                            {
                                "text": "\u201cNa, bihaun biya' ha ini in aturan sin paljanjian ba'gu panaugun ku pa manga bangsa Israil. Pagdatung sin waktu palahilun ku in aturan sin paljanjian ba'gu ini,\u201d laung sin Tuhan Panghu', \u201cpapah\u016bpun ku in manga sara' ku pa lawm pamikil nila, iban hiukkil ku ha lawm bigi jantung nila. Na, aku na in Tuhan pagtuhanan nila tuud, iban sila na in manga tau agad tuud k\u0101ku'."
                            },
                            {
                                "text": "Na, bang lumahil na in paljanjian ba'gu yan, bukun na wajib kanila in mamayta' ha pagkahi nila atawa pan\u0101iban nila sin pasal ku. Karna' in sila kat\u0101n dayn ha tau baba' pa tau mataas, makaingat na k\u0101ku'."
                            },
                            {
                                "text": "L\u0101gi' ampunun ku na in manga dusa nila iban di' ku na tumtumun in manga nahinang nila kang\u012ban.\u201d"
                            },
                            {
                                "text": " Na, pagga nasabbut na sin Tuhan in aturan sin paljanjian ba'gu, in h\u0101ti niya, p\u012bndahan na sin Tuhan in aturan sin paljanjian nakauna, pasal in yan biya' sapantun pannyagaan amu in pasaw na. Na, tiyap-tiyap sin unu-unu pasaw, in h\u0101ti niya di' na hikapaglagi. "
                            }
                        ]
                    },
                    {
                        "verses": [
                            {
                                "text": "  Na, in aturan sin paljanjian nakauna awn manga sara' niya pasal sin pagtaat pa Tuhan iban awn da isab b\u0101y pagtataatan h\u012bnang sin manga tau pagtaatan nila."
                            },
                            {
                                "text": "H\u012bnang nila (dayn ha manga pais hayup) in b\u0101y pagtataatan. In bilik panagnaan, amu in dapit pa guwa', amuna in kiyaruruunan sin palitaan pitu in sanga niya, iban sin lamisahan piyagbubutangan sin tinapay ha babaw niya, amu in tinapay lalabutan sin bangsa Yahudi pa Tuhan. In bilik ini amuna in pagtawagun bilik suchi."
                            },
                            {
                                "text": "Manjari awn isab kurtina imuutlang sin bilik ini iban sin bilik hikaruwa, amu in pagtawagun bilik landu' tuud suchi."
                            },
                            {
                                "text": "Na, duun ha bilik yan, awn lamisahan bulawan, amu in panugtugan kamanyan, iban hambuuk baul pagtawagun \u201cBaul sin Paljanjian\u201d amu in piyuputus sin bulawan pa lawm pa guwa'. In ha lawm sin baul awn hambuuk garul bulawan taga luun kakaun pagtawagun \u201cmanna\u201d.  Iban duun da isab ha lawm baul yan in tungkud hi Harun, amu in tiyubuan manga dahun.  Iban duun da isab kiyabutang in duwa batu papad, amu in iyuukkilan sin aturan sin paljanjian nakauna, amu in sara' daakan sin Tuhan pa manga m\u0101nusiya'."
                            },
                            {
                                "text": "Ha babaw sin baul bulawan awn duwa tau-tau biya' dagbus mal\u0101ikat taga pikpik, amu in tanda' pangil\u0101han sin yaun duun in haddarat sin Tuhan. Kiyatatabunan sin pikpik nila in saub sin baul, amu in lugal pag'aampunan sin Tuhan sin dusa sin tau. Na, sagawa' bihaun bukun pa waktu hipagtaki-taki sin unu-unu kat\u0101n."
                            },
                            {
                                "text": " Na, bihayan in kaagi sin pagbutang sin manga kapanyapan ha lawm sin b\u0101y pagtataatan. Na, in manga imam adlaw-adlaw sum\u016bd pa bilik ha unahan amu in lugal suchi, maghinang sin kiyawajib kanila."
                            },
                            {
                                "text": "Sagawa' hambuuk da tau in makas\u016bd pa bilik hikaruwa amu in lugal landu' tuud suchi. In tau makas\u016bd ini amura in Imam Dakula', l\u0101gi' makaminsan da siya makas\u016bd pa bilik ini ha lawm sin hangka-tahun. Iban di' siya makas\u016bd pa bilik ini bang siya di' magd\u0101 sin dugu' sin hayup piyagkulbanan.  In dugu' sin hayup ini tiyukbal pa Tuhan ha supaya ampunun sin Tuhan in dusa sin imam iban sin dusa sin manga tau, amu in nagdusa ha wala' nila kiyaingatan."
                            },
                            {
                                "text": "Na, dayn ha aturan sin pagtaat ini, piyah\u0101ti tuud k\u0101tu'niyu sin R\u016b sin Tuhan, sin wala' pa naukab ha tau kat\u0101n in bilik landu' tuud suchi ha sakainu timitindug pa in bilik ha guwa'."
                            },
                            {
                                "text": "Na, in ini hambuuk pamintangan taniyu ha masa ini. Karna' ha paljanjian nakauna, minsan in manga tau dimihil lalabutan iban timukbal hayup pagkulbanan pa Tuhan, in manga ini wala' da nakapasannyang sin lawm pamikil nila pasal wala' da miyuntul in lawm atay iban i'tikad nila tudju pa Tuhan."
                            },
                            {
                                "text": "Na, hangkan bih\u0101dtu, sabab in sara' daakan iyaagad nila pasal sadja sin manga kakaun iban iinumun, amu in hiyaram sin agama nila, iban pasal sin manga ginisan paghugas-hugas hipagsuchi sin baran nila. In manga sara' daakan yan kalagihan sadja hipagsuchi sin baran sin tau, sagawa' bukun sin lawm atay. Na, in sara' daakan yan, kalagihan sadja ha salugay wala' pa napanaug sin Tuhan in paljanjian ba'gu."
                            },
                            {
                                "text": " Na, sagawa' limahil mayan mari in Almasi, siya na in nahinang Imam Suluhan Dakula' magpapanaw sin paljanjian ba'gu, amu in dimirihil na karayawan k\u0101tu'niyu bihaun. L\u0101gi' in lugal piyaghinangan niya bilang hambuuk suluhan, umbulsatu tuud in dayaw. Way sibu' niya, sabab bukun yan hinangan sin m\u0101nusiya', iban bukun agad d\u012b ha dunya ini in kiyabutangan sin lugal yan."
                            },
                            {
                                "text": "Pags\u016bd sin Almasi pa lugal yan, amu in biya' hantang sin bilik landu' tuud suchi h\u012bnang sin manga tau, nagminsan da siya sim\u016bd, wala' na kiyabalikan. L\u0101gi' pags\u016bd niya, wala' siya nagd\u0101 dugu' sin manga kambing atawa sapi' hiungsud pagkulbanan biya' sin hinang sin manga imam dakula' ha dunya. Sagawa' in iyungsud niya pa Tuhan in dugu'-nyawa niya tuud ha kalansang kaniya pa usuk, ha supaya kitaniyu makab\u0101k na sin kalappasan iban kaampunan dayn ha Tuhan amu in tumatas sampay kasaumulan."
                            },
                            {
                                "text": "Na, ha lawm sara' sin paljanjian nakauna, bang in dugu' sin kambing atawa sapi', atawa abu sin anak sapi' siyunug liyalamuran tubig hipangligsik pa baran sin tau nababa'tal, na mapuas na in ba'tal niya sarta' mahalal na in sambahayang niya."
                            },
                            {
                                "text": "Sagawa' labi marayaw iban makusug in mahinang sin dugu' sin Almasi dayn ha dugu' sin manga hayup, sabab in siya tubus wayruun tuud tamak-tawktuk. Dayn ha tulung-tabang sin R\u016b sin Tuhan, amu in asal way kahinapusan niya, iyungsud hi \u012asa in dugu'-nyawa niya pa Tuhan, ha supaya muntul in lawm atay iban i'tikad natu' tudju pa Tuhan, l\u0101gi' di' na maghinang sin manga ginis-ginisan amu in wayruun da kap\u016bsan, di' makar\u0101 k\u0101tu'niyu pa Tuhan. Iban ha supaya kitaniyu makahinang na sin kiyamaksud k\u0101tu'niyu sin Tuhan, amu in buhi' salama-lama."
                            },
                            {
                                "text": " Na, hangkan dayn ha sabab yan biyaktul sin Almasi in paljanjian ba'gu sin Tuhan pa manga m\u0101nusiya', ha supaya in manga tau nap\u012b' sin Tuhan magad kaniya, makatayma' sin manga karayawan kiyajanji' sin Tuhan kanila, amu in tumatas sampay salama-lama. In karayawan ini, tantu matayma' nila, sabab miyatay in Almasi, ha supaya mapuas in manga m\u0101nusiya' dayn ha manga dusa iban hinang nila mang\u012b', amu in nahinang nila ha salugay nila miyamagad sin sara' sin paljanjian nakauna."
                            },
                            {
                                "text": " Na, bang sawpama awn tau maghinang sulat sin pusaka' niya ha hambuuk tau, minsan niya kiyabutang na ha sulat in pagpusaka' niya bang siya buhi' pa, in pusaka' di' pa makawa' sin tau kiyapusakaan niya."
                            },
                            {
                                "text": "In sulat sin pagpusaka' wayruun pa lagi niya ha salugay buhi' pa in nagpusaka'. Subay na mapatay in nagpusaka' ampa makawa' in pusaka' sin tau kiyapusakaan."
                            },
                            {
                                "text": "Na, damikkiyan biya' da isab ha yan in hantang sin sara' daakan sin paljanjian nakauna. Di' mapapanaw in maksud sin paljanjian nakauna bang wayruun dugu' maasag iyungsud pagkulbanan."
                            },
                            {
                                "text": "Hangkan in h\u012bnang hi Musa muna-muna piyasampay niya in kat\u0101n daakan sin Tuhan pa manga m\u0101nusiya', amu in ha lawm sin paljanjian nakauna. Pag'ubus ampa niya kiyawa' in dugu' sin anak sapi' iban kambing liyamugay iban tubig. Na, ampa na isab siya kimawa' batang sin jambangan pagtawagun \u201chissup\u201d, iban bulbul bili-bili iyaanjibi pula, h\u012bnang pangliligsik dugu', ampa niya liyu'gum pa dugu'. Pag'ubus ampa niya p\u012bgsikan dugu' in Kitab kiyasusulatan sin daakan sin Tuhan iban sin manga tau kat\u0101n."
                            },
                            {
                                "text": "Ha sa'bu niya nagpipigsik sin dugu', laung niya, \u201cIn dugu' ini amuna in makapahugut sin paljanjian sin Tuhan, amu in kiyabutang ha lawm sara' daakan sin aturan hipapaagad kaniyu sin Tuhan.\u201d"
                            },
                            {
                                "text": "Damikkiyan p\u012bgsikan da isab dugu' hi Musa in b\u0101y pagtataatan nila iban sin kat\u0101n kapanyapan hipaglagi nila ha pagtaat nila."
                            },
                            {
                                "text": "In mattan niya ha lawm sin sara' sin paljanjian nakauna, agun in unu-unu kat\u0101n masuchi sadja bang kapigsikan na sin dugu'. Na, damikkiyan in manga dusa sin m\u0101nusiya', di' maampun bang way dugu' maasag."
                            },
                            {
                                "text": "  Na, in lugal pagtataatan h\u012bnang sin m\u0101nusiya' iban na sin kat\u0101n luun niya amu in subay pagsuchihun sin dugu' sin hayup, biya' sapantun sadja patta' sin amu in asal puunan pagtataatan didtu ha surga'. Na, ha antara' in pagtataatan yadtu didtu ha surga', na in hipagsuchi ha manga tau ha supaya sila makas\u016bd pa surga', subay dugu' amu in labi maharga' dayn ha dugu' sin hayup."
                            },
                            {
                                "text": "Karna' bilang imam suluhan sin manga m\u0101nusiya' pa Tuhan, in Almasi wala' sim\u016bd pa lawm lugal suchi h\u012bnang sin m\u0101nusiya', amu in s\u012bngud ha amu in yadtu didtu ha surga'. Sagawa' sim\u016bd siya tuud pa surga', l\u0101gi' yadtu siya didtu bihaun ha haddarat sin Tuhan nangangayu' duwaa ha palih\u0101lan sin kitaniyu kat\u0101n."
                            },
                            {
                                "text": " L\u0101gi' in siya bukun biya' sin Imam Dakula' sin manga Yahudi, amu in tahun-tahun sum\u016bd pa lawm bilik landu' tuud suchi ha b\u0101y pagtataatan nagdar\u0101 sin dugu' hayup hipanuchi ha manga tau. Sagawa' in Almasi nagminsan niya da l\u012blla' in dugu'-nyawa niya pa Tuhan hipanuchi ha manga m\u0101nusiya' dayn ha manga dusa nila."
                            },
                            {
                                "text": "Karna' bang in kaawnan niya biya' sin imam suluhan sin manga Yahudi, na subay siya magbalik-balik mapatay iban sumandal kasiksaan d\u012b ha dunya dayn ha tagnaan sin kapapanjari sin m\u0101nusiya' sampay pa bihaun. Sagawa' bukun bihayan in kaawnan niya. Sabab ha masuuk mayan in kahinapusan sin masa, nagminsan da limahil mari pa dunya in Almasi nagbaran m\u0101nusiya', iban limilla' sin dugu'-nyawa niya, ha supaya mapuas in manga m\u0101nusiya' dayn ha manga dusa nila."
                            },
                            {
                                "text": "Asal in gantaan sin kat\u0101n m\u0101nusiya' mapatay makaminsan iban pag'ubus nila mapatay, na humarap na sila hukuman sin Tuhan."
                            },
                            {
                                "text": "Damikkiyan in Almasi nakaminsan da isab miyatay, karna' iyungsud niya in baran niya piyagkulbanan pa Tuhan, ha supaya mapuas in manga m\u0101nusiya' mabanus dayn ha manga dusa nila. Malayngkan magbalik da siya mari pa dunya, bukun na mamuas sin dusa sin m\u0101nusiya', sagawa' magpajukup sin kamakbulan sin kalappasan d\u012bhil niya ha manga m\u0101nusiya' timatagad kaniya."
                            }
                        ]
                    },
                    {
                        "verses": [
                            {
                                "text": "In manga sara' agama iyaagad sin manga Yahudi ha paljanjian nakauna biya' sadja yan hantang lambung singuran dayn ha pakaradjaan didtu ha surga', amu in manga karayawan dumatung ha sus\u016bngun. Bukun pa jukup in aturan yan, sabab minsan tahun-tahun in pag'ungsud sin pagkulbanan pa Tuhan, in manga tau magsambahayang di' da dumayaw iban muntul tuud in i'tikad nila pa Tuhan."
                            },
                            {
                                "text": "Iban bang sawpama in pag'ungsud sin manga tau magtataat pa Tuhan sin pagkulbanan pa Tuhan bat makasuchi tuud kanila dayn ha manga dusa nila, na di' na sila masi na mayan magpikil sin manga dusa nila iban hundungan nila na in hinang pagkulban."
                            },
                            {
                                "text": "Sagawa' masi na mayan sila mag'ungsud tahun-tahun sin pagkulbanan pa Tuhan amu in makapatumtum kanila sin manga dusa nahinang nila."
                            },
                            {
                                "text": "Karna' in dugu' sin sapi' iban kambing, asal tantu di' makasuchi ha manga m\u0101nusiya' dayn ha manga dusa nila."
                            },
                            {
                                "text": " Hangkan dayn ha sabab ini ha s\u016bng mayan lumahil mari pa dunya in Almasi, namung siya pa Tuhan sin biya' ha ini. Laung niya, \u201cIn ikaw, di' kaw mabaya' sin manga pagkulbanan iban sin manga lalabutan piyanglabut kaymu sin manga m\u0101nusiya'. Sagawa' yari aku amu in sangunan mu baran m\u0101nusiya'."
                            },
                            {
                                "text": "L\u0101gi' in paglabut nila kaymu sin hayup siyunug atawa sin kaibanan lalabutan, ha supaya sila masuchi dayn ha dusa nila, wala' da nakasulut kaymu."
                            },
                            {
                                "text": "Hangkan yari aku, \u016b Tuhan ku, l\u012blla' huminang sin unu-unu kabayaan mu, biya' sin kiyasulat ha lawm Kitab sin pasal ku.\u201d  (Na, amu yan in pamung sin Almasi ha Tuhan.)"
                            },
                            {
                                "text": "Muna-muna tuud laung sin Almasi ha Tuhan, \u201cDi' kaw mabaya' iban wala' kaw kiyasulutan sin manga pagkulbanan sin manga hayup siyunug iban sin kaibanan lalabutan piyanglabut kaymu ha supaya masuchi in manga m\u0101nusiya' dayn ha manga dusa nila.\u201d Piyamung sin Almasi in biya' ha yan minsan in manga pagdihil lalabutan pa Tuhan kiyawajib ha sara' sin paljanjian nakauna."
                            },
                            {
                                "text": "Iban laung pa isab sin Almasi, \u201cYari aku, \u016b Tuhan ku, l\u012blla' huminang sin unu-unu kabayaan mu.\u201d Na, hangkan wala' na giyuna sin Tuhan in unu-unu kat\u0101n lalabutan iban iyungsud pagkulbanan kaniya, karna' in Almasi amuna in gimanti' ha manga yan."
                            },
                            {
                                "text": "Pasal in Almasi amuna in nakarihil kamakbulan ha kabayaan sin Tuhan, karna' iyagad tuud hi \u012asa Almasi in kat\u0101n daakan piyahinang kaniya sin Tuhan. Nagminsan niya da l\u012blla' in dugu'-nyawa niya ha pasalan natu' m\u0101nusiya', iban dayn didtu kitaniyu nasuchi dayn ha manga dusa nahinang taniyu. "
                            },
                            {
                                "text": "Ha paljanjian nakauna in pagtaat pa Tuhan sin manga imam Yahudi nagsubli sila adlaw-adlaw naghinang sin manga hinang kiyawajib kanila. L\u0101gi' pagbalik-balikan nila in hinang nila ini. Sagawa' in manga hayup siyumbay' nila piyagkulbanan, wala' da nakapapas tuud sin manga dusa sin m\u0101nusiya'."
                            },
                            {
                                "text": "Malayngkan in Almasi nagminsan niya da l\u012blla' in dugu'-nyawa niya, iyungsud biya' hantang piyagkulbanan, ha supaya mapapas in dusa sin manga m\u0101nusiya', iban in hinang niya yan di' na kagunahan balikan sabab magkasaumulan in kusug sin nahinang niya yan. L\u0101gi' bihaun yadtu siya limilingkud ha dapit pa tuu sin Tuhan."
                            },
                            {
                                "text": "Na, bihaun yadtu siya didtu timatagad sin waktu daugun na sin Tuhan in kat\u0101n simusulang kaniya, iban mahinang sila biya' sapantun paggigiikan sin siki niya."
                            },
                            {
                                "text": "Na, dayn ha sabab nagminsan niya da l\u012blla' in dugu'-nyawa niya, in manga m\u0101nusiya' amu in nasuchi niya dayn ha manga dusa nila, itungun na sin Tuhan mabuntul biya' sin wala' nakarusa."
                            },
                            {
                                "text": " Iban in himum\u016bngan ini bunnal, karna' minsan in R\u016b sin Tuhan, simaksi' sin kasabunnalan niya ini, pasal kiyasulat ha lawm Kitab, amu agi,"
                            },
                            {
                                "text": "\u201c \u2018Na, biya' ha ini,\u2019 laung sin Tuhan, \u2018in aturan sin paljanjian panaugun ku mawn kanila ha waktu sus\u016bngun. Papah\u016bpun ku in manga sara' ku pa lawm bigi-jantung nila iban hiukkil ku pa lawm pamikil nila.\u2019 \u201d "
                            },
                            {
                                "text": "Iban kiyabayta' pa isab, amu agi, \u201cDi' ku na tumtumun in manga dusa iban manga hinang mang\u012b' nahinang nila.\u201d "
                            },
                            {
                                "text": "Na, ha antara' iyampun na sin Tuhan in manga dusa natu', na in h\u0101ti niya, di' na kalagihan mag'asag dugu' magbalik hiungsud pa Tuhan ha supaya masuchi in dusa sin manga m\u0101nusiya'."
                            },
                            {
                                "text": "  Hangkan bihaun manga taymanghud ku, luhaya na tuud kitaniyu sumuuk pa Tuhan, l\u0101gi' makas\u016bd pa surga', amu in hulaan sin Tuhan, karna' in labayan tudju madtu naukab na, pasal piyaglilla' hi \u012asa Almasi in dugu'-nyawa niya ha pasalan sin manga m\u0101nusiya'."
                            },
                            {
                                "text": "Pag'ubus mayan piyaglilla' sin Almasi in dugu'-nyawa niya, naukab na in labayan ba'gu pa Tuhan amu in nakarihil k\u0101tu'niyu sin kabuhi' sabunnal. Karna' in ginhawa-baran sin Almasi nasagsag biya' sapantun sin kurtina amu in nagirit nagduwa."
                            },
                            {
                                "text": "Na, bihaun, siya na in Imam Dakula' labi makawasa magsuluhan ha manga m\u0101nusiya' pa Tuhan. Siya in makapagbaya' ha tau kat\u0101n agad ha Tuhan."
                            },
                            {
                                "text": "Hangkan subay kitaniyu sumuuk na pa Tuhan iban sin atay natu' tulid iban pahugutun natu' na in pangandul natu' kaniya iban subay kitaniyu di' na magduwa-ruwa, sabab in lawm atay iban pamikil taniyu nasuchi na sin dugu' sin Almasi, iban bakas na kitaniyu nagpaligu' tanda' sin nasuchi na kitaniyu sin Tuhan."
                            },
                            {
                                "text": "L\u0101gi' subay kitaniyu manghuwat-huwat tuud sin manga janji' sin Tuhan k\u0101tu'niyu, karna' di' sin Tuhan balubahun in janji' niya."
                            },
                            {
                                "text": "Subay natu' parulihun in pagkahi natu'. Tabangan natu' sila iban pakitaun natu' lasa, ha supaya isab in sila lumasa ha kaibanan nila iban huminang sin unu-unu in marayaw."
                            },
                            {
                                "text": "Damikkiyan subay natu' di' bugtuun in pagtipun-tipun natu' magtaat pa Tuhan ha supaya kitaniyu di' mahinang biya' sin kaibanan amu in liyawaan na baya' magtipun-tipun iban sin manga pagkahi nila Almasihin. In labi marayaw hinangun natu', subay kitaniyu magtipun magtabang-tiyabangi ha supaya humugut in \u012bman taniyu, karna' masuuk na in pagbalik sin Panghu' natu' \u012asa mari pa dunya."
                            },
                            {
                                "text": " Na, bang ubus natu' na kiyaingatan in kasabunnalan sin in hi \u012asa miyatay ha supaya kitaniyu masuchi dayn ha manga dusa taniyu, ampa tuurun taniyu maghinang na mayan sin makarusa, na wayruun na huwat-huwatun natu', sabab wayruun na dugaing kulban in taymaun sin Tuhan makapuas sin dusa sin m\u0101nusiya'."
                            },
                            {
                                "text": "Amuna sadja in kas\u016bngan natu' magtagad sin adlaw kiyamat, amu in makabuga' tuud, sabab duun ha adlaw yan hipananam sin Tuhan in murka' niya ha manga kat\u0101n simusulang kaniya. Maubus sila kaunun sin k\u0101yu!"
                            },
                            {
                                "text": "Ha masa nakauna yadtu hisiyu-siyu in lumanggal sin sara' amu in piyanaug sin Tuhan dayn kan Musa, ampa awn duwa t\u016b tau sumaksi' sin bunnal tuud limanggal siya sara', na patayun siya. L\u0101gi' di' pagpakitaun luuy in tau biya' ha ini."
                            },
                            {
                                "text": " Na, bang in tau biya' ha yan piyananam da siksa' sin Tuhan, na amu pa ka in di' masiksa' in tau mutas iban sumulak ha Almasi, amu in Anak Tuhan? Labi in siksa' kaniya karna' wala' niya hiyalgaan in dugu' sin Almasi, amu in nakarihil kamakbulan sin paljanjian ba'gu iban amu in piyanuchi kaniya dayn ha manga dusa niya. Iban dayn ha hinang niya yan, biya' niya da s\u012bpug in R\u016b sin Tuhan, amu in makasi-maulung k\u0101tu'niyu baldusa. Hangkan in tau maghinang biya' ha yan tantu numanam tuud kasiksaan ha adlaw kiyamat."
                            },
                            {
                                "text": "Karna' asal natu' kaingatan dayn ha lawm Kitab sin nagparman in Tuhan, amu agi, \u201cHipananam ku da in baws sin nahinang nila mang\u012b' iban tungbasan ku da.\u201d Iban siyugpatan pa isab sin Tuhan in Parman niya, amu agi, \u201cButangan ku da hukuman in kat\u0101n hinang mang\u012b' sin manga tau ku, amu in simulak sin karayawan d\u012bhil ku kanila.\u201d"
                            },
                            {
                                "text": "Na, sangat tuud makabuga' in parasahan sin tau, amu in kabutangan hukuman sin Tuhan, karna' in sumiksa' kaniya bukun sadja bat hambuuk tuhan-tuhan sadja, sagawa' amu in Tuhan buhi' salama-lama!"
                            },
                            {
                                "text": " Katumtuman niyu ka in waktu ba'gu pa kamu nakaingat sin hindu' kasabunnalan amu in kiyahagad niyu? Bukun ka kiyasandalan niyu in unu-unu kasigpitan iban wala' da nahagin in \u012bman iban pangandul niyu?"
                            },
                            {
                                "text": "Masi-masi in kusug sin \u012bman niyu minsan awn waktu pagsipugun iban pagbinsanaun kamu ha katauran tau, sabab agad kamu ha Almasi. Iban diyapitan niyu in pagkahi niyu Almasihin amu in paghinangun biya' ha ini sin manga tau."
                            },
                            {
                                "text": "Iban piyakita' niyu da isab in luuy niyu ha pagkahi niyu Almasihin amu in najij\u012bl. Iban wala' da isab kamu nasusa minsan kiyawa' in alta' niyu sin manga tau kaibanan. G\u0101m mayan kiy\u016bgan kamu pasal natatantu niyu sin labi pa dayn ha yan in alta' nagtatagad kaniyu ha surga', amu in alta' di' malawa' kasaumulan."
                            },
                            {
                                "text": " Hangkan paisuga in lawm atay niyu, ha supaya niyu matayma' in tungbas marayaw, amu in tungbas dakula' hirihil sin Tuhan kaniyu."
                            },
                            {
                                "text": "L\u0101gi' subay kamu masabal ha unu-unu kat\u0101n, ha supaya kamu makahinang sin kabayaan sin Tuhan, iban ha supaya niyu matayma' in kiyajanji' kaniyu sin Tuhan."
                            },
                            {
                                "text": "Karna' kiyabayta' ha lawm Kitab, amu agi, \u201cBukun na malugay dumatung na in tau piyagtatagad-tagaran niyu, iban di' tuud matarasaw in pagdatung niya."
                            },
                            {
                                "text": "Iban in manga tau ku amu in mabuntul, awn kabuhi' nila kasaumulan, bang sila mangandul tuud k\u0101ku'. Sagawa' hisiyu-siyu kanila in mutas dayn k\u0101ku', na tantu di' tuud aku kasulutan ha tau yan.\u201d "
                            },
                            {
                                "text": "Sagawa' in kitaniyu manga Almasihin bukun biya' ha yan. Di' kitaniyu mutas dayn ha Tuhan pasal in yan makar\u0101 k\u0101tu' pa kamulahan. G\u0101m mayan pahugutun natu' in pangandul taniyu kaniya, karna' amu yan in makalappas k\u0101tu'niyu dayn ha kamulahan ha adlaw mahuli. "
                            }
                        ]
                    },
                    {
                        "verses": [
                            {
                                "text": "  Na, unu ta' in h\u0101ti sin pangandul? In h\u0101ti sin pangandul ini, natatantu natu' sin maawn ha sus\u016bngun in unu-unu hiyuhuwat-huwat natu'. Iban dayn ha pasal sin pagpangandul natu' magsabunnal kitaniyu ha unu-unu na di' natu' kakitaan."
                            },
                            {
                                "text": "In Tuhan kiyasulutan ha manga tau sin masa nakauna yadtu pasal sin pangandul nila kaniya."
                            },
                            {
                                "text": " Iban dayn ha pasal sin pangandul natu', kaingatan taniyu sin dayn ha Parman sin Tuhan piyapanjari niya in \u0101lam iban na sin kat\u0101n luun niya. Hangkan in kat\u0101n kakayaan kakitaan taniyu d\u012b ha dunya, guwa' dayn ha di' natu' kakitaan."
                            },
                            {
                                "text": " Biya' na sin agi ku, in manga tau sin masa nakauna yadtu nagparachaya ha Tuhan. Biya' na kan H\u0101bil, dayn ha pasal sin pangandul niya ha Tuhan, nagsumbay' siya hayup pagkulbanan pa Tuhan labi marayaw dayn sin lalabutan d\u012bhil pa Tuhan sin taymanghud niya hi K\u0101bil. Dayn ha pasal sin pangandul hi H\u0101bil, tiyayma' siya sin Tuhan hambuuk tau mabuntul karna' tiyayma' sin Tuhan in lalabutan d\u012bhil niya. Na, minsan hi H\u0101bil mawgay na miyatay, awn kiyab\u012bn niya k\u0101tu'niyu hambuuk pamintangan pasal sin kusug sin pagparachaya niya pa Tuhan."
                            },
                            {
                                "text": " Damikkiyan in hi Idris isab, dayn ha pasal sin kusug sin pangandul niya ha Tuhan, wala' siya nakalabay kamatay. Iyangkat siya sin Tuhan pa lawm surga'. Liyawag siya sin manga tau, sagawa' way siya kiyabaakan sabab naangkat na siya madtu pa Tuhan. L\u0101gi' kiyasulat isab ha Kitab sin ha waktu d\u012b pa hi Idris ha dunya, kiyasulutan in Tuhan kaniya."
                            },
                            {
                                "text": "In Tuhan di' tuud kasulutan ha hisiyu-siyu na tau bang di' mangandul kaniya. Karna' in tau mangarap pa Tuhan subay tuud siya magparachaya sin awn in Tuhan. Subay siya magparachaya sin tungbasan sin Tuhan pa marayaw in hisiyu-siyu in matuyu' lumawag sin d\u0101n tudju mawn kaniya."
                            },
                            {
                                "text": " In hi N\u016b hambuuk isab tau nangandul ha Tuhan. Dimungug iban nagkahagad siya ha b\u0101nda' kaniya sin Tuhan sin awn dumatung mus\u012bba pa dunya ha sus\u016bngun. Hangkan nagkahagad siya iban naghinang siya sin bahitra', amu in adjung dakula' siyakatan niya iban sin anak-asawa niya. Na, in hi N\u016b, \u012btung sin Tuhan hambuuk tau mabuntul pasal sin pagpangandul niya ha Tuhan iban in hinang niya amuna in sabab hangkan in kaibanan tau biyutangan hukuman dusa."
                            },
                            {
                                "text": " Damikkiyan in hi Ibrahim hambuuk da isab tau nangandul ha Tuhan. Pasal sin pangandul niya ha Tuhan, nagkahagad siya diyaak sin Tuhan min\u012bg dayn ha hula' niya, ampa siya piyakadtu pa hula' kiyajanji' sin Tuhan kaniya. Na, miyadtu siya minsan niya di' kaingatan bang haunu tungud in hula' kadtuun niya."
                            },
                            {
                                "text": "Iban dayn ha pasal sin pangandul niya ha Tuhan, himula' siya ha hula' kiyajanji' kaniya sin Tuhan, sa' biya' siya hantang hambuuk tau dayn ha dugaing hula' namanaw-panaw sadja. Naglatun-latun siya dayn ha hambuuk lugal pa hambuuk lugal, iban in piyagb\u0101yan niya h\u012bnang dayn ha pais hayup. L\u0101gi' biya' da isab kaniya in paghula'-hula' sin anak niya hi Isahak iban sin apu' niya hi Ya'kub, amu in nakalamud da isab kiyajanjian sin Tuhan sin hula' ini."
                            },
                            {
                                "text": "Na, siyandalan hi Ibrahim in parasahan sin paghula'-hula' niya, sabab hiyuhuwat-huwat niya in hula' giyaganta' iban piyaawn sin Tuhan didtu ha surga', amu in pag'iyanun d\u0101ira kakkal."
                            },
                            {
                                "text": " Damikkiyan in hi Sahara, amu in asawa hi Ibrahim, nangandul da isab ha Tuhan. Hangkan minsan siya di' makaanak iban malaas na tuud, na nakaanak da siya sabab sin pangandul niya ha janji' sin Tuhan kaniya."
                            },
                            {
                                "text": "Iban in hi Ibrahim maas na tuud, amu in pag'iyanun di' na t\u016bpun makabaak anak. (Sagawa' nakabaak da sila anak kay Sahara.) L\u0101gi' in panubu' hi Ibrahim timaud na biya' sin taud sin bituun namulikit ha langit, iban biya' sin buhangin ha higad daplakan amu in way dapat itungun."
                            },
                            {
                                "text": " In kat\u0101n tau nasabbut ku yan, wala' tuud nalawa' in pangandul nila ha Tuhan sampay sila miyatay, minsan nila wala' natayma' in kiyajanji' kanila sin Tuhan ha sa'bu nila buhi' pa. Karna' asal nila natatantu sin dumatung da in adlaw magmakbul da in kiyajanji' kanila sin Tuhan. Hangkan ha salugay nila buhi' \u012btung nila in baran nila biya' namanaw-panaw sadja d\u012b ha dunya."
                            },
                            {
                                "text": "Na, dayn ha pamung sin manga tau yan sin \u012btung nila in baran nila namanaw-panaw sadja d\u012b ha dunya, na matampal na tuud sin awn hiyuhuwat-huwat nila dugaing hula', amu in hula' luggiya' hulaan nila kasaumulan."
                            },
                            {
                                "text": "L\u0101gi' in manga tau ini, wala' na nagpikil pasal sin hula' tiyaykuran nila. Karna' bang sila miyaya' nagbalik pa hula' nila tagna' makabalik sadja sila."
                            },
                            {
                                "text": "Sagawa' bukun in hula' yan in kabayaan nila paghulaan. In iyangut nila paghulaan amu in labi tuud marayaw dayn ha hula' nila, amu in hula' pagng\u0101nan surga'. Hangkan in Tuhan di' masipug tawagun Tuhan nila pasal kiyasulutan in Tuhan sin kusug sin pangandul nila kaniya. L\u0101gi' tiyatagamahan sila sin Tuhan hula' marayaw didtu ha surga'."
                            },
                            {
                                "text": " Manjari in hi Ibrahim siyulayan sin Tuhan in kusug sin pangandul niya kaniya. Diyaak niya hi Ibrahim hipapatay in anak niya hi Isahak hinangun pagkulbanan. Na, iyagad hi Ibrahim in daakan sin Tuhan kaniya. S\u016bng na patayun hi Ibrahim in tunggal anak niya dayn kan Sahara hinangun pagkulbanan, minsan da kiyajanjian siya sin Tuhan sin tumaud in panubu' niya dayn ha anak niya ini."
                            },
                            {
                                "text": "Karna' nakapamung in Tuhan kaniya, amu agi, \u201cTumaud in panubu' mu dayn ha anak mu hi Isahak. Amu yan in janji' ku kaymu.\u201d"
                            },
                            {
                                "text": "Ha pikilan hi Ibrahim minsan niya patayun hi Isahak pagkulbanan pa Tuhan, kagausan da sin Tuhan buhiun magbalik. Na, amu in pagbahasahun biya' da itungan nabuhi' nagbalik dayn ha kamatay hi Isahak pasal bang wala' liy\u0101ng sin Tuhan hi Ibrahim, in hi Isahak asal tantu mapatay."
                            },
                            {
                                "text": " Damikkiyan dayn ha sabab sin pangandul hi Isahak ha janji' sin Tuhan, biyaytaan niya in manga anak niya hi Ya'kub kay Isaw sin ha sus\u016bngun paratungan da sila karayawan sin Tuhan."
                            },
                            {
                                "text": " Iban biya' da isab ha yan in kusug sin pangandul hi Ya'kub ha janji' sin Tuhan. Karna' hambuuk adlaw ha waktu sin kalaas niya na tuud, sin masuuk na siya matay, gimunggung siya ha tungkud niya, ampa siya simujud pa Tuhan. Piyangayuan niya duwaa pa Tuhan in duwa apu' niya, anak hi Yusup."
                            },
                            {
                                "text": " Damikkiyan in hi Yusup nangandul ha janji' sin Tuhan hangkan ha waktu masuuk na siya mapatay namung siya sin in manga tau bangsa Yahudi maka\u012bg da dayn ha hula' Misir. L\u0101gi' piyagb\u012bn niya ha manga pagkahi niya bangsa Yahudi hipapar\u0101 in bangkay niya bang sila maglayn na dayn ha hula' Misir."
                            },
                            {
                                "text": " Damikkiyan, ha waktu piyag'anak hi Musa, in manga ina'-ama' niya nangandul da isab ha Tuhan.  Hangkan pagkita' nila sin mahal-mahal tuud in lingkat niya, tiyapuk nila hi Musa ha lawm t\u016by bulan dayn ha adlaw sin kapag'anak kaniya. Wala' tuud sila miyuga' simulang sin sara' sin Pir'awn pasal sin kusug sin pangandul nila ha Tuhan."
                            },
                            {
                                "text": " Damikkiyan in hi Musa, natau-maas mayan siya, piyakita' niya da isab in kusug sin pangandul niya ha Tuhan. Hangkan atas niya liyupusan in ng\u0101n niya bilang anak sin dayang-dayang, anak sin Pir'awn, (amu in nakap\u016bt iban nakaipat kaniya sin sibi'-sibi' pa siya)."
                            },
                            {
                                "text": "Mabaya' pa siya umunung magsandal sin kabinsanaan ha manga pagkahi niya Yahudi, amu in manga tau sin Tuhan, dayn sin magad siya ha manga hinang mang\u012b' sin tau ha hula' Misir. Kaingatan niya sin in paglami-lami iban dayaw parasahan hangkaray' da, di' da tumatas malugay."
                            },
                            {
                                "text": "L\u0101gi' napikil hi Musa sin marayaw pa siya sumandal sin kahinaan unu-unu na ha pasalan sin Almasi, dayn sin magpar\u016bl siya sin kat\u0101n pangalta' ha hula' Misir. Karna' in mahalga' kaniya in tungbas matabuk niya dayn ha Tuhan."
                            },
                            {
                                "text": " Dayn ha pasal sin kusug sin pangandul hi Musa ha Tuhan min\u012bg siya dayn ha Misir. Wala' tuud siya miyuga' ha Pir'awn iban wayruun pagduwa-ruwa niya pasal sin pag'\u012bg niya dayn ha Misir. Minsan siya limabay kabinsanaan, wala' tuud siya nagbalik pa Misir sabab biya' hantang k\u012bkita' niya in Tuhan miyamagad kaniya."
                            },
                            {
                                "text": "Dayn da isab ha kusug sin pangandul hi Musa ha Tuhan kiyahagad niya in daakan kaniya sin Tuhan. Hangkan (ha way pa sila naka\u012bg dayn ha hula' Misir), h\u012bnduan niya in manga pagkahi niya Yahudi hipasumbay' in bili-bili. Ubus ampa niya diyaak papigsikan in manga lawang b\u0101y nila sin dugu' sin bili-bili ha supaya di' mapatay in kat\u0101n anak magulang sin manga Yahudi bang lumabay na in mal\u0101ikat naraak sin Tuhan kumawa' sin nyawa sin kat\u0101n anak magulang sin manga tau ha Misir. Amuna ini in tagnaan sin paghinang pagtawagun \u201cPaglappas dayn ha Kamatay.\u201d"
                            },
                            {
                                "text": " Damikkiyan dayn ha kusug da isab sin pangandul sin manga tau Israil, nakalabay sila dayn ha gi'tungan sin Lawd Pula pa hansipak hula', sabab tiyahayan in lawd liyabayan nila nabiya' tuud ginlupaan. Sagawa' miyawn mayan in manga tau Misir imapas kanila, nagtaklup nagbalik in dagat sarta' kiyasauban iban naubus sila nalu'mus ha lawm dagat."
                            },
                            {
                                "text": " Iban dayn da isab ha kusug sin pangandul sin manga tau Israil ha Tuhan, nalubu in \u0101d batu sin hula' Ariha, amu in hula' sin manga banta nila. Karna' nagkahagad sila ha daakan sin Tuhan kanila hipapalibut kanila adlaw-adlaw ha lawm hangka-pitu in \u0101d batu sin hula' Ariha. Sakali ha hikapitu sin adlaw nalubu in \u0101d batu biya' da tuud sin kiyabayta' sin Tuhan kanila."
                            },
                            {
                                "text": " Sagawa' ha lawm d\u0101ira sin Ariha awn hambuuk babai wala' nakaagad miyatay ha manga tau di' magkahagad ha Tuhan. In ng\u0101n sin babai ini hi Rahab, hambuuk babai naghihinang mang\u012b'. Malayngkan minsan siya hambuuk babai mang\u012b' awn pangandul niya ha Tuhan. Hangkan tiyabangan niya in duwa ispay tau Israil, amu in naraak muna pa lawm d\u0101ira sin Ariha."
                            },
                            {
                                "text": " Liyu dayn duun ha manga tau nasabbut ku yan, mataud pa tau sin masa nakauna yadtu in nangandul tuud ha Tuhan. Di' ku na matag\u012bd'\u012bd in manga nahinang hinda Gidiyun, Barak, Samsun, Jipta, Daud, Samwil iban na sin manga kanabihan pasal kulang na in waktu ku."
                            },
                            {
                                "text": "Dayn ha sabab sin kusug sin pangandul sin manga tau sin masa nakauna yadtu, in kaibanan kanila imatu nagbunu' ha manga tau dayn ha hula' dakula' iban dimaug sila ha pagbunuan. In kaibanan kanila mabuntul magpapanaw sin sara' ha lawm hula' nila iban natayma' nila in unu-unu karayawan kiyajanji' kanila sin Tuhan. Iban minsan in manga singa', amu in sattuwa talun, di' da makaukab sin simud nila mangutkut ha manga tau makusug in pangandul ha Tuhan."
                            },
                            {
                                "text": "In kaibanan kanila amu in kiyatilu' pa lawm k\u0101yu, wala' naunu. Iban in kaibanan wala' nabunu' sin banta nila. In kaibanan minsan malamma kimusug in pamaranan nila. L\u0101gi' in kaibanan landu' maisug ha pagbunuan iban pagdaugun nila sadja magbunu' in manga banta nila dayn ha dugaing hula'."
                            },
                            {
                                "text": "Iban awn manga babai dayn ha kusug sin pangandul nila ha Tuhan nabuhi' nagbalik dayn ha kamatay in manga kalasahan nila.  In kaibanan ha masa nakauna yadtu, amu in nagkasaggaw iban napinjala' pasal sin pangandul nila ha Tuhan, atas nila nagpapatay dayn sin bugtuun nila in pagpangandul nila ha Tuhan, pasal giyuguun nila sin labi marayaw in parasahan nila ha adlaw mahuli."
                            },
                            {
                                "text": "In kaibanan tau nagpaparachaya ha Tuhan piyagsipug-sipug iban piyaglubakan sin manga tau di' magkahagad ha Tuhan. In kaibanan isab hiyukutan sin kadina ampa liyuun pa lawm j\u012bl."
                            },
                            {
                                "text": "Na, in kaibanan miyatay piyagtilu' sin batu, in kaibanan piyagkatkat nagduwa, iban in kaibanan piyaglagut sin pakukus. (In kaibanan piyagd\u016by dayn ha manga kab\u0101yan nila.) Hangkan nagkadtu-mari na sadja sila dayn ha hambuuk lugal pa hambuuk lugal iban pagbadju' nila pais bili-bili atawa pais kambing. L\u0101gi' in sila nagkulang-kabus na ha unu-unu kat\u0101n. Napinjala' iban nabinsana' tuud sila."
                            },
                            {
                                "text": "Wayruun na tutug hulaan nila. Biya' na sila hantang manga tau paguy naglatun-latun dayn ha hula' paslangan mahunit paghulaan, pa kab\u016bran, pa lawm manga sungab batu iban pa manga lungag ha lawm lupa'. In manga tau biya' ha ini, di' t\u016bpun maghula' ha dunya maglamugay iban sin manga tau jahulaka'."
                            },
                            {
                                "text": " Landu' tuud in kalagguan nakawa' sin manga tau nasabbut ku yan dayn ha pagpangandul nila ha Tuhan. Malayngkan sampay sadja sila miyatay wala' nila natabuk in kiyajanji' sin Tuhan kanila,"
                            },
                            {
                                "text": "pasal awn maksud sin Tuhan labi marayaw giyaganta' niya k\u0101tu'niyu.  In maksud sin Tuhan, patagarun in manga tau sin masa nakauna yadtu ha supaya kitaniyu iban sila magsama-sama kat\u0101n makatayma' sin kiyajanji' sin Tuhan, amu in janji' maka\u012bg sin kat\u0101n salla' natu'. "
                            }
                        ]
                    },
                    {
                        "verses": [
                            {
                                "text": "  Na, bihaun in kitaniyu ini biya' hantang nalilibut sin manga tau mataud tuud sin masa nakauna yadtu amu in manga saksi' taniyu. (Dayn ha kusug sin parachaya nila, napakita' nila sin in Tuhan tantu tuud kapangandulan.) Na, hangkan pagga in kitaniyu ini biya' hantang naglumba' nagdagan, na subay natu' \u012bgan dayn ha baran natu' in unu-unu makabu'gat sin pagdagan natu' iban butawanan natu' na in manga hinang mang\u012b' amu in kabiyaksahan natu' paghinangun. L\u0101gi' subay natu' tuyuan tuud in piyagbahasa pagdagan ini, amu in daakan sin Tuhan k\u0101tu'niyu."
                            },
                            {
                                "text": "Iban subay natu' pahambuukun tuud duun kan \u012asa in pamikil iban atay taniyu, karna' siya in tuburan iban magpapahugut sin parachaya natu' dayn ha tagnaan sampay pa kahinapusan. Siyandalan niya tuud in kat\u0101n kasiksaan ha kalansang kaniya pa usuk, l\u0101gi' wala' siya nagparuli sin kasipugan mapatay siya hilansang pa usuk, pasal natatantu niya in kakuyagan matabuk niya tungbas sin hinang niya. Na, bihaun yadtu siya ha surga' limilingkud ha dapit pa tuu sin kursi sin Tuhan."
                            },
                            {
                                "text": "Tumtuma iban pah\u016bpa pa lawm pamikil niyu in parachaya hi \u012asa ha Tuhan ha sa'bu niya limalabay kasiksaan ha lawm lima sin manga tau baldusa, amu in simulang kaniya. Na, amu yan in kannala niyu ha supaya isab di' niyu mapikil sin wayruun da kap\u016bsan sin pagparachaya niyu iban bat niyu di' butawanan in pangandul niyu."
                            },
                            {
                                "text": " Na, biya' na sin kiyaiingatan niyu, wayruun pa isab dayn kaniyu in miyatay pasalan sin tiyaggahan niyu in baran niyu huminang sin unu-unu mang\u012b'."
                            },
                            {
                                "text": "Kiyalupahan niyu na ka in pamung sin Tuhan, amu in makarayaw atay sin kamu amu in n\u012byat niya manga anak niya, karna' kiyasulat ha Kitab in pamung niya, amu agi: \u201cManga anak ku, pagkahagad kamu bang kamu pantunun ku, iban ayaw niyu butawani in pangandul niyu k\u0101ku' bang ta kamu paratungan kabinsanaan."
                            },
                            {
                                "text": "Karna' pantunun ku in kat\u0101n tau kalasahan ku, iban paratungan ku kabinsanaan in kat\u0101n tau amu in taymaun ku hinangun anak.\u201d"
                            },
                            {
                                "text": " Na, hangkan unu-unu na in kabinsanaan dumatung kaniyu sandali niyu tuud, pasal in kabinsanaan yan amuna in hipamantun sin Tuhan kaniyu, sabab in kamu n\u012byat niya manga anak niya. Karna' awn ka anak in di' pagpantunun sin ama' niya?"
                            },
                            {
                                "text": "Iban bang kamu di' pagdatungan kabinsanaan biya' sin kat\u0101n anak niya, in h\u0101ti niya bukun kamu anak niya tuud."
                            },
                            {
                                "text": "L\u0101gi' minsan isab in ama' taniyu d\u012b ha dunya pagpantunun nila da kitaniyu, sagawa' masi natu' sila piyag'aaddatan. Na, amu pa in di' natu' kahagarun in Ama' natu' amu in nagpaawn sin nyawa sin m\u0101nusiya'. Karna' abila kitaniyu umungsud sin baran taniyu pa Tuhan karihilan niya kitaniyu sin kabuhi' salama-lama."
                            },
                            {
                                "text": "Iban in pagpantun k\u0101tu'niyu sin manga ama' natu' d\u012b ha dunya bukun da isab malugay. In pagpantun nila agad sadja ha unu-unu napikil nila marayaw. Sagawa' in Tuhan pantunun niya tuud kitaniyu ha supaya kitaniyu mabiya' sin kaawnan niya, amu in suchi tuud dayn ha unu-unu kang\u012ban."
                            },
                            {
                                "text": "Ha bihaun bang kitaniyu pantunun sin Tuhan, di' kitaniyu k\u016bgan sabab sin sakit sin kabinsanaan kananaman natu'. Sagawa' bang kitaniyu magkahagad iban sumandal sin pagpantun sin Tuhan, na dumayaw in laku-tabiat natu' iban sumannyang in lawm pamikil natu'. Amu yan in tungbas marayaw makawa' natu'."
                            },
                            {
                                "text": "  Na, hangkan pahuguta in parachaya niyu iban pakusuga in pangandul niyu pa Tuhan."
                            },
                            {
                                "text": "L\u0101gi' subay niyu di' bugtuun in panawan niyu dayn ha d\u0101n mabuntul ha supaya in manga kaibanan pagkahi niyu, amu in bukun pa mahugut in parachaya nila kan \u012asa, katabangan niyu ha di' humuka' in parachaya nila, sagawa' g\u0101m mayan dumayaw in pag'agad nila ha Almasi."
                            },
                            {
                                "text": " Damikkiyan hallii niyu tuud in di' kamu makapagkawk\u0101lu iban sin manga tau minsan hisiyu, iban tuyu' tuud kamu huminang sin unu-unu marayaw amu in makasuchi kaniyu, karna' hisiyu-siyu in tau bukun suchi di' makapagkita' iban Tuhan ha adlaw mahuli."
                            },
                            {
                                "text": "L\u0101gi' ayad kamu ha supaya wayruun dayn kaniyu in mamutawan iban sumulak sin kasi-lasa iban tulung-tabang sin Tuhan. Halli' da kamu ha supaya wayruun dayn kaniyu in biya' ha yan, sabab bang awn, na bukun malugay mataud in malamin sin addat niya mang\u012b'."
                            },
                            {
                                "text": "Damikkiyan ayad kamu ha supaya wayruun dayn kaniyu in maghinang sin hinang maasihat, atawa mabiya' kan Isaw, amu in way buga' ha Tuhan. Karna' in hi Isaw, pagga siya in anak magulang, siya in kiyabugsuan sin janji' sin Tuhan. Sagawa' in kapatutan niya bilang anak magulang, amu makatayma' sin janji' sin Tuhan, piyagsambi' niya iban sin hangka-pinggan kakaun."
                            },
                            {
                                "text": "Na, sakali kaingatan niyu da isab, pag'ubus yadtu napikil da hi Isaw sin marayaw bang siya kapangayuan duwaa sin ama' niya ha supaya siya dihilan da isab karayawan sin Tuhan. Sagawa' wala' naagad in kabayaan niya, sabab way na dapat niya maminda sin bakas nahinang niya. Minsan siya nagsusun nagtangis, di' niya na makawa' magbalik in kapatutan niya tumayma' sin janji' sin Tuhan."
                            },
                            {
                                "text": " Iban bihaun ha ba'gu aturan sin pagtaat pa Tuhan wayruun kamu nakananam biya' sin kiyalabayan sin manga Yahudi sin masa nakauna yadtu. Karna' ha waktu duun sila ha B\u016bd Turusina, (amu in waktu kapanaug sin Tuhan sin Parman niya mawn kan Musa) landu' tuud miyuga' in manga Yahudi pasal n\u0101kita' sila k\u0101yu nalalaga, iban nanigidlum sarta' naghangin makusug."
                            },
                            {
                                "text": "Iban diyungug nila da isab in katingug makusug tuud biya' sin katingug sin tambuli' iban tingug sin suwara makabuga'. Pagdungug nila sin suwara yadtu, nangayu' sila suhud pa Tuhan bang m\u0101n di' patumlangun sin Tuhan in pagparman niya mawn kanila, sabab landu' tuud sila miyuga'."
                            },
                            {
                                "text": "Hangkan sila landu' tuud miyuga', pasal biya' ha ini in Parman sin Tuhan, amu agi, \u201cAyaw kamu magsuuk mari pa b\u016bd ini, karna' hisiyu-siyu in sumuuk mari minsan da sattuwa subay batuhun bat siya mapatay.\u201d"
                            },
                            {
                                "text": "Iban minsan in hi Musa landu' da miyuga' pagkita' niya sin biya' h\u0101dtu, karna' nakapamung siya, laung niya, \u201cNamidpid aku yan sin buga'.\u201d"
                            },
                            {
                                "text": " Sagawa' bihaun in pagtaat niyu pa Tuhan bukun biya' sin manga tau nakauna yadtu. Karna' ha katayma' niyu sin paljanjian ba'gu, in kamu \u012btung na sin Tuhan mat\u016bp humula' ha Bud Siyun ha surga' amu in hulaan sin Tuhan di' magkamatay iban sin ibuhan mal\u0101ikat."
                            },
                            {
                                "text": "Na, bang paamuhun in kamu yan kiyalamud na ha manga pag'iyanun anak magulang sin Tuhan amu in ng\u0101n nila kiyasulat na didtu ha surga'. Nakalamud na kamu ha pagtipun-tipun iban pagk\u016bg-kuyag nila. L\u0101gi' biya' da kamu yan nakas\u016bd pa haddarat sin Tuhan, amu in manghuhukum ha m\u0101nusiya' kat\u0101n, iban biya' da kamu nakapaghambuuk iban sin manga tau mabuntul, amu in miyatay na iban suchi na tuud dayn ha unu-unu kat\u0101n mang\u012b'."
                            },
                            {
                                "text": "L\u0101gi' in kamu yan awn na kasugsug kan \u012asa, amu in suluhan sin manga nagdusa pa Tuhan. In aturan sin paljanjian ba'gu naawn sabab naasag in dugu' hi \u012asa piyanuchi sin lawm atay sin kat\u0101n tau timayma' kaniya ha supaya sila maampun sin Tuhan. In dugu' hi \u012asa naasag labi awla tuud marayaw dayn sin dugu' hi H\u0101bil (naasag ha kabunu' kaniya), pasal in dugu' hi \u012asa naasag ha supaya in tau kat\u0101n makabaak kaampunan dayn ha Tuhan, sagawa' in dugu' hi H\u0101bil naasag nangayu' kapamawlihan."
                            },
                            {
                                "text": " Na, pagga biya' ha yan in karayawan sin paljanjian ba'gu d\u012bhil k\u0101tu'niyu sin Tuhan, subay tuud kitaniyu dumungug sin Parman niya iban di' sumulang kaniya. Karna' in manga tau sin masa nakauna yadtu, amu in wala' nagkahagad kan Musa amu in nagpah\u0101ti sin Parman kanila d\u012b ha dunya, nimanam sila kabinsanaan dayn ha Tuhan. Na, amu pa ka in di' numanam kabinsanaan in kitaniyu, bang taniyu di' dungugun in Tuhan amu in nagparman dayn ha surga'?"
                            },
                            {
                                "text": "Sin masa nakauna yadtu, nagparman mayan in Tuhan, najugjug in dunya kaagi sin suwara niya. Sagawa' bihaun nakajanji' in Tuhan, amu agi, \u201cJugjugun ku magbalik bukun sadja in dunya, sagawa' sampay in unu-unu kat\u0101n ha liyukupan sin \u0101lam.\u201d"
                            },
                            {
                                "text": "Na, biya' ha ini in maana sin bichara yan. In unu-unu kat\u0101n piyapanjari amu in kumang\u012b' ha waktu sin pagjugjug yan, na malawa' na, ampa in di' kumang\u012b' amuna in makab\u012bn."
                            },
                            {
                                "text": " Hangkan subay kitaniyu magsarang-sukul pa Tuhan pasal pahulaun niya kitaniyu duun ha lawm hulaan niya, amu in hulaan kumakkal saumul-umul di' magkahagin. Subay kitaniyu magtaat kaniya ha aturan makasulut kaniya iban pagsarang-sukul kaniya. Iban subay kitaniyu mag'addat iban magmabuga' kaniya,"
                            },
                            {
                                "text": "sabab bang magmurka' in Tuhan taniyu biya' yan sin k\u0101yu makasunug ha unu-unu kat\u0101n. "
                            }
                        ]
                    },
                    {
                        "verses": [
                            {
                                "text": "  Na, in kitaniyu magtawtaymanghud Almasihin subay natu' di' bugtuun in paglasa-liyasahi natu'."
                            },
                            {
                                "text": "Tumtuma niyu, subay kamu umasip iban sumawmbibi ha manga tau manghanti'-hanti' mawn pa b\u0101y niyu. Karna' ha masa nakauna yadtu awn manga tau nakapangasip iban nakasawmbibi ha manga mal\u0101ikat nagbaran m\u0101nusiya', sagawa' wala' nila kiyaingatan sin namanaw-panaw mawn pa b\u0101y nila in manga mal\u0101ikat."
                            },
                            {
                                "text": "Ayaw kamu malupa dumihil tabang ha manga najij\u012bl. Pikila niyu biya' da kamu sin didtu imuunung kanila. Damikkiyan tabanga niyu da isab in manga tau ha lawm kabinsanaan. Pikila niyu biya' da kamu imuunung kanila ha lawm kabinsanaan."
                            },
                            {
                                "text": " Damikkiyan, in pagtiyaun sin usug iban babai subay tuud hargaan sin kat\u0101n, iban subay di' hinangun biya' hambuuk sadja panayam-nayaman. L\u0101gi' in manga tau tagapaghula' na, subay di' magjina. Pasal butangan sin Tuhan hukuman in manga tau naghihinang maasihat iban magjijina."
                            },
                            {
                                "text": " Iban subay da isab kamu di' maghawa-napsu ha pilak. Subay kamu mamarahi sin unu-unu na in awn kaniyu, karna' tabangun da kamu sin Tuhan. Sabab nakapamung in Tuhan, laung niya, \u201cDi' ta kamu hib\u012bn iban di' ta kamu pas\u0101ran kasaumulan.\u201d "
                            },
                            {
                                "text": "Na, pagga bih\u0101dtu in bichara sin Tuhan subay kitaniyu tumawakkal imiyan, \u201cTuhan in timatabang k\u0101ku'. Di' aku mabuga' minsan unu in hinangun sin tau k\u0101ku'.\u201d "
                            },
                            {
                                "text": "Iban tumtuma niyu da isab in manga guru niyu bakas, amu in nanghindu' kaniyu sin Parman sin Tuhan. Tumtuma niyu in dayaw sin addat nila dayn ha salugay nila buhi' sampay sila miyatay, ampa niyu singuri in kusug sin pangandul nila ha Almasi."
                            },
                            {
                                "text": "Asal dayn ha waktu tagna' sampay pa bihaun in hi \u012asa Almasi di' magkapinda. Di' tuud siya magkapinda sampay pa kasaumulan."
                            },
                            {
                                "text": " Ayaw tuud kamu makawa' sasat sin manga panghindu' ginis-ginisan amu in dugaing dayn sin panghindu' sin Almasi, pasal in manga panghindu' yan makar\u0101 kaniyu simiha' dayn ha d\u0101n mabuntul. In pangandul niyu ha tulung-tabang sin Tuhan amuna in hambuuk-buuk makapakusug sin \u012bman niyu. Hangkan ayaw kamu magkahagad sin manga panghindu' amu in mangl\u0101ng kaniyu kumaun sin manga kakaun hiyaram sin sara' agama nila. In manga tau miyagad sin manga sara' sin panghindu' yan, wala' da natabang sin manga sara' yan."
                            },
                            {
                                "text": " In manga tau masi miyamagad sin paljanjian nakauna sin agama Yahudi, way kapatutan nila sum\u0101w sin karayawan makawa' natu' dayn ha kamatay sin Almasi amu in nahinang kulban limappas sin manga dusa taniyu."
                            },
                            {
                                "text": "Ha lawm sara' sin paljanjian nakauna, nawajib ha imam dakula' Yahudi in dum\u0101 dugu' sin hayup siyumbay' pa lawm bilik pagng\u0101nan lugal landu' tuud suchi. Ubus ampa niya hitukbal lalabutan pa Tuhan ha supaya mapapas in dusa sin manga tau. Sumagawa' in bangkay sin hayup didtu nila sunugun ha guwa' sin kampu piyaghuhulaan nila."
                            },
                            {
                                "text": "Damikkiyan in Almasi miyatay da isab ha guwa' sin d\u0101ira ha supaya masuchi sin luggiya' dugu' niya in manga tau suku' niya dayn ha manga dusa nila."
                            },
                            {
                                "text": "Na, hangkan subay kitaniyu gumuwa' dayn ha kampu sin manga Yahudi. (In h\u0101ti niya subay kitaniyu di' na magad sin sara' sin agama nila) sagawa' subay Almasi na in agaran taniyu. L\u0101gi' subay natu' sandalan in unu-unu kahinaan dumatung k\u0101tu'niyu pasal sin pag'agad natu' kaniya."
                            },
                            {
                                "text": "Karna' in dunya ini panghapit-hapitan natu' sadja. Bukun ini in hulaan natu' kasaumulan. In hiyuhuwat-huwat natu' hulaan amu in hula' datungan natu' didtu ha surga'."
                            },
                            {
                                "text": " Na, hangkan dayn ha sabab sin karayawan d\u012bhil k\u0101tu'niyu sin Almasi subay way pagbugtu' in pagpudji natu' pa Tuhan iban subay natu' hisuwara in pagsarang-sukul natu' kaniya. L\u0101gi' subay natu' hisuwara in pagsabunnal natu' sin in hi \u012asa amuna in Panghu' natu'! Na, in manga lapal-kabtangan niyu yan amuna in biya' hantang lalabutan niyu pa Tuhan."
                            },
                            {
                                "text": "L\u0101gi' ayaw tuud kamu malupa huminang sin marayaw iban tumabang ha manga tau kiyasisigpitan pasal in manga hinang biya' ha yan amuna tuud in biya' hantang lalabutan makasulut ha Tuhan."
                            },
                            {
                                "text": " Iban subay niyu kahagarun iban hinangun in panghindu' kaniyu sin manga nakura' niyu. Karna' sila na yan in di' magbati'-laul jumaga kaniyu (ha supaya kamu di' sumiha' dayn ha d\u0101n tudju pa Tuhan). Iban hangkan bih\u0101dtu sabab dumatung da isab in waktu in sila yan mamayhu' pa Tuhan mamayta' bang biya' diin in paghindu' nila kaniyu. Na, bang kamu magkahagad sin panghindu' nila, makuyag tuud sila huminang sin hikatabang nila kaniyu. Sagawa' bang kamu di' magkahagad, na masusa sila iban di' sila makahinang sin hikatabang kaniyu."
                            },
                            {
                                "text": " Damikkiyan ayaw niyu bugtua in pagpangayu' niyu duwaa k\u0101mu' pa Tuhan. Karna' in kami ini wayruun tuud katitipuhan sin lawm pamikil namu' sabab amu sadja in p\u012bpikil namu' in maghinang sin mabuntul."
                            },
                            {
                                "text": "L\u0101gi' junjungun ku kaniyu bang mayan pangayuun niyu tuud duwaa pa Tuhan sin makabalik aku mawn kaniyu ha masamut ini."
                            },
                            {
                                "text": "  Na, manjari in Panghu' natu' \u012asa biyuhi' sin Tuhan nagbalik dayn ha kamatay. Ha bihaun biya' siya sapantun hambuuk mag'iipat bili-bili, amu in mag'upiksa' tuud k\u0101tu'niyu, amu in biya' sapantun manga bili-bili niya. Karna' dayn ha sabab sin dugu' niya naasag ha kalansang kaniya pa usuk, napaawn in aturan sin paljanjian ba'gu, amu in di' na mapinda kasaumulan. Mura-murahan bang mayan sin Tuhan, amu in tuburan iban mangdirihil sin kasannyangan iban kasulutan, panyapun kamu sin unu-unu na mayan kalagihan niyu, amu in makatabang kaniyu huminang sin kabayaan iban daakan niya kaniyu. L\u0101gi' bang mayan dayn ha sabab hi \u012asa Almasi amu in nanglappas k\u0101tu'niyu, tabangan kitaniyu sin Tuhan huminang sin unu-unu kat\u0101n amu in makasulut kaniya. Mahuli dayn duun, bang mayan in Almasi dihilan kalagguan kasaumulan. Amin."
                            },
                            {
                                "text": "  Na, manjari in Panghu' natu' \u012asa biyuhi' sin Tuhan nagbalik dayn ha kamatay. Ha bihaun biya' siya sapantun hambuuk mag'iipat bili-bili, amu in mag'upiksa' tuud k\u0101tu'niyu, amu in biya' sapantun manga bili-bili niya. Karna' dayn ha sabab sin dugu' niya naasag ha kalansang kaniya pa usuk, napaawn in aturan sin paljanjian ba'gu, amu in di' na mapinda kasaumulan. Mura-murahan bang mayan sin Tuhan, amu in tuburan iban mangdirihil sin kasannyangan iban kasulutan, panyapun kamu sin unu-unu na mayan kalagihan niyu, amu in makatabang kaniyu huminang sin kabayaan iban daakan niya kaniyu. L\u0101gi' bang mayan dayn ha sabab hi \u012asa Almasi amu in nanglappas k\u0101tu'niyu, tabangan kitaniyu sin Tuhan huminang sin unu-unu kat\u0101n amu in makasulut kaniya. Mahuli dayn duun, bang mayan in Almasi dihilan kalagguan kasaumulan. Amin."
                            },
                            {
                                "text": " Na, junjungun ku kaniyu manga taymanghud ku, taynghug tuud kamu iban pah\u016bpa niyu pa lawm pamikil niyu in panghindu' ku kaniyu ha lawm sulat ini, karna' bukun da isab mahaba' in sulat ku ini."
                            },
                            {
                                "text": " Iban yari isab aku magpah\u0101ti kaniyu sin pasal sin taymanghud natu' hi Timuti, na, nakaguwa' na dayn ha lawm kalabusu. Na, bang siya makakari da ha masamut, paagarun ku siya mamisita matun kaniyu."
                            },
                            {
                                "text": " Na, mahuli dayn duun mamaid na aku kaniyu sarta' pasampayan niyu in salam-duwaa ku pa manga tau maas duun ha langgal niyu iban na sin kat\u0101n tau agad ha Tuhan. Iban isab in manga taymanghud niyu d\u012b ha hula' Italiya, yari isab magpasampay sin salam-duwaa nila mawn kaniyu."
                            },
                            {
                                "text": " Mura-murahan bang mayan in kamu kat\u0101n dihilan sin Tuhan sin tulung-tabang niya.  Wassalam.  "
                            }
                        ]
                    }
                ]
            },
            {
                "names": [
                    "James"
                ],
                "usfm_id": "JAS",
                "abbreviation": "Jas",
                "chapters": [
                    {
                        "verses": [
                            {
                                "text": "  In sulat ini naug dayn kan Ya'kub, hambuuk \u012bpun sin Tuhan iban \u012bpun sin Almasi amu in Panghu' \u012asa, dumatung mari kaniyu manga taymanghud ku napulak-palik pa kahulaan. Salam duwaa kaniyu kat\u0101n manga tau suku' sin Tuhan."
                            },
                            {
                                "text": "  Manga taymanghud ku, ku'nu-ku'nu kamu datungan sin sasat atawa kasusahan, unu-unu na ginis-ginisan, subay niyu yan itungun hambuuk kakuyagan."
                            },
                            {
                                "text": "Sabab, kaingatan niyu apabila ka\u012bmanan niyu in unu-unu sasat iban kasusahan dumatung mawn kaniyu amu in makalubu sin \u012bman niyu, sum\u016bng in tatas iban kasabal niyu."
                            },
                            {
                                "text": "Subay niyu pataptapun iban puspusun in kasabal niyu, ha supaya matubus in dayaw sin addat-tab\u012bat niyu iban wayruun na sahawihun kaniyu."
                            },
                            {
                                "text": "Sagawa' bang awn tau duun kaniyu, kulang in pangh\u0101ti niya, subay siya mangayu' pangh\u0101ti pa Tuhan sabab in Tuhan dumihil sadja, way pagbista unu-unu na, iban di' mag'ikut ha hisiyu-siyu mangayu' kaniya. Dihilan sadja in tau."
                            },
                            {
                                "text": "Sa' subay bukun hawal-hawal in pagpangayu' niya. Iban subay siya mangandul tuud pa Tuhan, magparachaya sin hirihil sin Tuhan in piyangayu' niya. In tau hawal-hawal in pagpangayu' niya biya' siya sin sapantun alun ha dagat hiraplak madtu mari sin hangin."
                            },
                            {
                                "text": "Ayaw tuud in tau bih\u0101n magpikil sin awn matayma' niya dayn ha Panghu', bat way tagaran niya."
                            },
                            {
                                "text": "Duwa-ruwa in pikilan niya. Di' siya makapabuntul sin d\u016bngan niya."
                            },
                            {
                                "text": "  Bang awn sawpama manga taymanghud taniyu magparachaya sagawa' miskin sila, way gaus nila, subay sila magk\u016bg-kuyag sabab dayahan sila ha pangatud sin Tuhan."
                            },
                            {
                                "text": "Damikkiyan in manga taymanghud taniyu dayahan, subay da isab magk\u016bg-kuyag minsan \u012bgan sin Tuhan in alta' dayn kanila. Sabab in manga dayahan biya' da sin sapantun sumping sin manga sagbut mangluyluy iban mapatay da."
                            },
                            {
                                "text": "Karna' bang waktu na panuga in sagbut magt\u016by manglanus. In manga sumping niya mapakpak iban kumang\u012b' na in dagbus niya. Damikkiyan biya' da isab ha yan in kumugdan ha tau dayahan. Ha sa'bu niya nagpaparuli sin manga unu-unu nahinang niya, magt\u016by siya matigpu' dayn ha tangkayan."
                            },
                            {
                                "text": "  Ampa in tau amu in di' mapilad in \u012bman niya sin unu-unu na sasat mang\u012b' dumatung mawn kaniya, awn kakuyagan niya, sabab bang siya di' mar\u0101 sin sasat mang\u012b', in siya karihilan sin kabuhi' salama-lama, amu in tungbas kiyajanji' sin Tuhan pa manga tau malasa kaniya."
                            },
                            {
                                "text": " Na, bang awn tau mar\u0101 sin sasat maghinang sin mang\u012b', subay siya di' imiyan Tuhan in simasat kaniya. Sabab in Tuhan di' magkasasat sin unu-unu mang\u012b' iban di' siya magpanasat ha manga tau pa kang\u012ban."
                            },
                            {
                                "text": "Sumagawa' biya' ha ini in kasabunnalan niya. Napsu sin tau in makar\u0101 kanila, in makabingit kanila pa kang\u012ban."
                            },
                            {
                                "text": "Ha tagnaan niya in tau magnapsu sin unu-unu mang\u012b'. Mahuli dayn duun in napsu sin tau magbunga. In bunga niya dusa. Ampa in dusa bang maabut na in waktu, in kauwian niya amuna in kasiksaan ha narka'."
                            },
                            {
                                "text": " Pikila niyu tuud! Ayaw kamu mas\u0101' ha pasal sin hindu' ini, manga taymanghud ku, kalasahan ku."
                            },
                            {
                                "text": "Wayruun mang\u012b' naug dayn ha Tuhan. In unu-unu kat\u0101n marayaw iban tubus, naug dayn ha surga', dayn ha Tuhan amu in nagpapanjari sin kasawahan. L\u0101gi' di' magkapinda in sawa dayn kaniya. Di' tuud, sabab in siya baran niya di' magkapinda."
                            },
                            {
                                "text": "Dayn ha kabayaan niya, in kitaniyu nahinang manga anak niya. Piyaingat niya k\u0101tu'niyu in kasabunnalan dayn ha Parman niya ha supaya kitaniyu mahinang suku' sin Tuhan, amu in palsukuan umbulsatu, labi mataas dayn ha kat\u0101ntan unu-unu piyapanjari niya."
                            },
                            {
                                "text": "  Na, tumtuma niyu ini manga taymanghud ku, kalasahan ku, subay in kitaniyu kat\u0101n dumungug marayaw iban maayad magbichara iban subay kitaniyu bukun maluhay dugalan,"
                            },
                            {
                                "text": "sabab in pagdugal sin tau, di' makar\u0101 kaniya huminang sin mabuntul, amu in kabayaan sin Tuhan."
                            },
                            {
                                "text": "Hangkan, hubui niyu in kat\u0101ntan palangay mang\u012b', amu in makarihil kalumuan kaniyu, iban hubui niyu in kat\u0101n addat mang\u012b'. Pagpahambuuk kamu ha kabayaan sin Tuhan. Iban taymaa niyu in Parman niya amu in tiyanum niya ha lawm bigi-jantung niyu, sabab in Parman niya amuna in makarihil kalappasan ha nyawa niyu."
                            },
                            {
                                "text": " Subay niyu tuud agarun hinangun in bayta' sin Parman. Bukun sadja dungugun niyu, pas\u016brun dayn ha hambuuk taynga paguwaun dayn ha hansipak. Sabab bang bih\u0101n in kaagi niyu nag'akkal kamu sin baran niyu."
                            },
                            {
                                "text": "Karna' in tau dumungug sadja sin Parman sagawa' di' niya da agarun hinangun in bayta' sin Parman, biya' siya sin hambuuk tau nagtanding sin dagbus niya ha samin, sa' in pamikil niya yadtu ha dugaing."
                            },
                            {
                                "text": "Hangkan, pag'ubus niya nagtanding ha samin, magt\u016by niya da kalupahan in dagbus niya bang biya' diin."
                            },
                            {
                                "text": "Sagawa' hisiyu-siyu in tau pangadjiun niya tuud in ha lawm sin sara' sin Tuhan, amu sara' way tuud salla' iban makapuas ha manga tau dayn ha dusa, l\u0101gi' dumungug tuud siya iban di' niya lupahun, sa' g\u0101m mayan agarun niya hinangun in bayta' sin Parman, in tau yan barakatan sin Tuhan in unu-unu hinang niya."
                            },
                            {
                                "text": " Bang awn tau magpikil sin in siya marayaw in pagd\u0101 niya sin agama niya, sa' di' niya da kahawiran in dila' niya mamung sin unu-unu mang\u012b', in tau yan nag'akkal sin baran niya, iban wayruun p\u016bs sin pagd\u0101 niya sin agama."
                            },
                            {
                                "text": "Sabab ha pangatud sin Tuhan, Ama' taniyu, in tau nag'aagama sin agama buntul iban bunnal tuud subay biya' ha ini in hinangun niya. Subay siya tumabang ha manga ilu iban ha manga balu, bang sila ha lawm kasigpitan, iban subay siya di' malamin sin addat mang\u012b' d\u012b ha lawm sin dunya. "
                            }
                        ]
                    },
                    {
                        "verses": [
                            {
                                "text": "  Manga taymanghud ku, bang kamu magparachaya da ha Panghu' taniyu \u012asa Almasi, amu in puunan sin kalagguan, subay sama-sibu' in pagd\u0101 niyu ha manga tau."
                            },
                            {
                                "text": "Na, sawpama awn duwa tau sum\u016bd pa lawm langgal niyu, in hambuuk dayahan nagtatamung maharga' iban nagsisingsing bulawan, ampa in hangka-tau miskin nagtatamung dagmay."
                            },
                            {
                                "text": "Sakali asipun niyu marayaw in tau nagtatamung maharga' iban iyanun niyu siya, laung niyu, \u201cLingkud kaw d\u012b ha lilingkuran marayaw ini,\u201d sa' in tau miskin iyanun niyu sadja, \u201cTindug na kaw duun ha yan atawa lingkud na kaw ha lantay.\u201d"
                            },
                            {
                                "text": "Na, pikil niyu bang bih\u0101n in hinang niyu, bukun ka papagbiddaun niyu in manga tau? Tantu, piyapagbidda' niyu in pagd\u0101 niyu ha manga tau. Bingkuk in pikilan niyu bang kamu magp\u012b' tau."
                            },
                            {
                                "text": " Dungug kamu manga taymanghud ku kalasahan. In manga tau miskin ha dunya amu in manga nap\u012b' sin Tuhan ha supaya sila mahinang tau makusug in pangandul nila kaniya. In pangandul nila pa Tuhan amuna in daya nila. Iban nap\u012b' sila ha supaya sila dihilan suku' ha pamarinta niya amu in kiyajanji' niya pa manga tau sasuku' sin malasa kaniya."
                            },
                            {
                                "text": "Sumagawa' s\u012bpug niyu in manga miskin. Malayngkan, bukun ka in manga dayahan amu in manglulungkup kaniyu iban mangguguyud kaniyu pa paghukuman? Tantu, sila da."
                            },
                            {
                                "text": "Bukun ka in manga dayahan amu in manggugura'-gura' sin ng\u0101n marayaw sin amu in tagsuku' kaniyu. Tantu, sila da."
                            },
                            {
                                "text": " Tantu tuud marayaw in hinang niyu bang niyu agarun in Parman sin Tuhan, amu in sara' sin pamarinta niya kiyasulat ha lawm Kitab. Biya' ha ini in Parman sin Tuhan, amu agi, \u201cKalasahi niyu in pagkahi niyu m\u0101nusiya' biya' sin lasa niyu ha baran niyu.\u201d"
                            },
                            {
                                "text": "Sumagawa' bang magbidda' in pagd\u0101 niyu ha manga tau, na, magdusa kamu. Awn na hukuman hibutang kaniyu sabab nakalanggal na kamu sara' sin Tuhan."
                            },
                            {
                                "text": "Karna' hisiyu-siyu in lumanggal hambuuk sara' sin Tuhan, sali' niya da nalanggal in manga sara' kat\u0101n."
                            },
                            {
                                "text": "Sabab in nagparman amu agi, \u201cAyaw kamu magjina,\u201d amura isab in nagparman, amu agi, \u201cAyaw kamu mamunu'.\u201d Na, minsan kamu wala' nakapagjina, bang kamu nakapamunu', nakahinang na kamu langgal sara' sin Tuhan."
                            },
                            {
                                "text": " Wajib subay kamu magparayaw sin kawl-piil niyu biya' sin tau amu in nagtatagad sin hukuman kaniya sin sara' sin Tuhan, amu in makarihil kamahardikaan ha manga tau."
                            },
                            {
                                "text": "Sabab bang in Tuhan manghukum na ha manga m\u0101nusiya', di' siya maulung ha hisiyu-siyu tau, amu in way ulung ha pagkahi niya. Sagawa' hisiyu-siyu in bayng'ulungun ha pagkahi niya, wayruun kabugaan niya sin hukuman hirihil kaniya. Maulung in Tuhan kaniya."
                            },
                            {
                                "text": "  Manga taymanghud ku, bang awn tau imiyan magparachaya siya ha Tuhan, sagawa' di' da agaran sin manga hinang niya, wayruun da p\u016bs sin pagparachaya niya. In pagparachaya bih\u0101n di' makalappas kaniya."
                            },
                            {
                                "text": "Na, bang sawpama awn pagkahi natu' agad kan \u012asa, hangkatiyu' da in tamungun iban kulang in pagkaun,"
                            },
                            {
                                "text": "ampa kamu imiyan sadja kanila, \u201cMura-murahan bang mayan kamu dihilan lidjiki' sin Tuhan, dugangan in tamungun iban pagkaun niyu,\u201d sagawa' di' da kamu tumabang kanila sin kagunahan nila, na wayruun da p\u016bs sin bichara niyu yadtu."
                            },
                            {
                                "text": "Na, biya' da ha yan in hantang sin pagparachaya. Bang in pagparachaya niyu pa Tuhan ha simud sadja, di' agaran sin hinang marayaw, na in pagparachaya niyu yan bukun bunnal."
                            },
                            {
                                "text": " Na, bang sawpama awn tau lumugat sin bichara ku yan, imiyan, \u201cBukun sibu' in tau kat\u0101n. Awn tau in suku' niya magparachaya pa Tuhan. In kaibanan maghinang karayawan pa Tuhan.\u201d  Na bang bih\u0101n in lugat niya, biya' da ha ini isab in lugat ku. \u201cBaytai aku bang biya' diin in pagpakita' mu sin pagparachaya mu pa Tuhan bang wayruun hinang mu marayaw. Di' tuud manjari. Sumagawa' in aku hipakita' ku kaymu in pagparachaya ku ha Tuhan kaagi sin manga hinang ku marayaw.\u201d"
                            },
                            {
                                "text": "Magparachaya ka kamu sin hambuuk-buuk da in Tuhan? Biya' ka h\u0101n in kusug sin pagparachaya niyu? Na, marayaw sa yan. Minsan isab in manga saytan magparachaya da iban iyaagaran pa buga'."
                            },
                            {
                                "text": " Andu', way tuud isab pikilan niyu, kulang in pangh\u0101ti niyu. Mabaya' ka kamu hipakita' ku kaniyu sin in pagparachaya di' agaran sin hinang marayaw wayruun kap\u016bsan niya?"
                            },
                            {
                                "text": "Minsan in kaapu'-apuan natu' hi Ibrahim, in sabab hangkan in Tuhan kiyasulutan kaniya, bukun ka dayn ha hinang niya marayaw? Tantu dayn ha hinang niya, sabab iyungsud niya in anak niya hi Isahak pa Tuhan duun ha lugal pagkukulbanan."
                            },
                            {
                                "text": "Na, k\u012bta' niyu na? In pagparachaya niya iyaagaran sin hinang niya. Hangkan jimukup in pagparachaya niya pasal sin manga hinang niya."
                            },
                            {
                                "text": "Na, amuna yan in maana sin kiyasulat ha lawm Kitab, ha pasal hi Ibrahim, amu agi, \u201cNagparachaya hi Ibrahim ha Tuhan. Sakali dayn ha sabab sin pagparachaya niya ha Tuhan, in siya \u012btung sin Tuhan, tau \u0101dil.\u201d Hangkan in hi Ibrahim pagtawagun Bagay sin Tuhan."
                            },
                            {
                                "text": "Na, k\u012bta' niyu na? In Tuhan kasulutan ha manga tau sabab sin manga hinang nila marayaw, bukun sadja isab pasal sin pagparachaya nila."
                            },
                            {
                                "text": " Damikkiyan, in hi Rahab, amu in hambuuk babai mang\u012b', kiyasulutan in Tuhan kaniya sabab sin hinang niya marayaw. Ha waktu yadtu piyalihala' niya in manga sundalu Yahudi amu in naraak manipi, iban piyauwi' niya sila dayn ha d\u0101n dugaing ha supaya di' kakitaan sin manga banta nila."
                            },
                            {
                                "text": " Na, hangkan, in pagparachaya ha Tuhan bang di' agaran sin hinang marayaw wayruun p\u016bs niya. Biya' da yan sapantun sin nyawa, bang masalay na dayn ha anggawta'-baran, na in anggawta'-baran mapatay na. "
                            }
                        ]
                    },
                    {
                        "verses": [
                            {
                                "text": "  Na, manga taymanghud ku, subay bukun in kamu kat\u0101n umangut mahinang guru sin agama. Sabab in manga kami guru sin agama, ha adlaw mahuli in pagbutang hukuman k\u0101mu' labi mahunit dayn ha manga kaibanan."
                            },
                            {
                                "text": "In kitaniyu kat\u0101n mawmu magpakahinang kas\u0101an. Amura tau tubus in di' magkas\u0101' in bichara niya iban makagunggung sin simud iban sin kat\u0101n kignut-kuhibal sin baran niya."
                            },
                            {
                                "text": " Biya' sapantun sin kura' bang taniyu kakkangan in simud niya, kapagbayaan natu' patudjuhun pakain-pakain."
                            },
                            {
                                "text": "Atawa biya' da isab sapantun sin hambuuk kumpit. Minsan malaggu' in baran niya iban nar\u0101-r\u0101 sin hangin makusug, hambuuk bansan sibi'-sibi' in magpatudju sin panawan niya, kapagbayaan sin mamansan bang harap pakain patudjuhun niya."
                            },
                            {
                                "text": "Na, biya' da isab ha yan in hantang sin simud sin tau. Minsan yan sibi'-sibi' amuna yan in makatagna' sin manga parakala' dakula'. Pikila niyu ba. Minsan in gulangan maluag iban hipu' sin kakahuyan, bang dukutan sin laga-laga sibi'-sibi', masuliyab da."
                            },
                            {
                                "text": "Na, in simud sin tau biya' da tuud sapantun k\u0101yu, amu in makakang\u012b' sin unu-unu. In simud hambuuk kapanyapan sin baran ta amu in biya' sapantun addat-tab\u012bat mang\u012b' d\u012b ha lawm sin dunya. Makarihil lummi' iban makalamin sabab in kat\u0101n mang\u012b' gumuwa' dayn ha simud natu' magpananap biya' k\u0101yu sampay malamin in kat\u0101n katibuukan sin ginhawa-baran natu' sin kang\u012ban. In simud biya' da yan sapantun sin k\u0101yu naug dayn ha narka' amu in dumihil k\u0101tu'niyu kasusahan ha salugay natu' buhi' d\u012b ha dunya."
                            },
                            {
                                "text": " Minsan in manga sattuwa talun iban kamanuk-manukan, in kat\u0101n ginisan nila, iban sin manga m\u0101nanap ha lupa' iban sin manga lumanguy ha dagat, in sila kat\u0101n mapantun da sin m\u0101nusiya'. L\u0101gi' kamawmuhan mapantun tuud sila sin m\u0101nusiya'."
                            },
                            {
                                "text": "Sagawa' wayruun pa tau minsan hambuuk in makahawid sin simud niya ha supaya in unu-unu hipamung niya marayaw sadja. Di' kahawiran in simud mamung sin unu-unu mang\u012b', amu in biya' sapantun lassun makamula ha tau."
                            },
                            {
                                "text": " Simud in hipagpudji ta pa Tuhan, Ama' natu'. Iban simud ta da isab in hipagsukna' ha manga tau amu in piyapanjari sin Tuhan, sumupu kaniya."
                            },
                            {
                                "text": "H\u0101ti niya, in pudji iban sukna' mang\u012b', hambuuk da tuud in guwaan niya, amu in simud taniyu. Di' tuud yan hikarayaw, manga taymanghud ku."
                            },
                            {
                                "text": "Kitaa niyu ba in tubig asin iban tubig ta'bang. Bukun sa yan guwa' dayn ha hambuuk tuburan."
                            },
                            {
                                "text": "Iban manga taymanghud ku in kahuy tina di' magbunga jaytun. Iban in pananum anggul di' da isab magbunga tina. Damikkiyan, bukun tubig ta'bang in masawk taniyu dayn ha kuppung tubig asin."
                            },
                            {
                                "text": "  Na, bang awn tau duun kaniyu bunnal bar'akkal iban malawm in pangh\u0101ti niya, subay tuud hipakita' niya dayn ha addat-tab\u012bat iban hinang niya marayaw. Iban subay mababa' in atay niya bat bih\u0101n in atay sin tau bunnal taga akkal."
                            },
                            {
                                "text": "Sagawa' bang in lawm atay niyu hipu' sin iggil, dugal, iban in pipikil niyu sadja in baran niyu, na ayaw na kamu magbantug sin bar'akkal kamu. In kamu yan nagputing sadja."
                            },
                            {
                                "text": "In akkal biya' h\u0101n, bukun tuud naug dayn ha Tuhan, sagawa' naug sadja dayn ha tau, sabab miyamagad sin hinang dunya iban sin manga saytan."
                            },
                            {
                                "text": "Karna' haunu-haunu awn in pag'iggil iban pagpikil sadja sin baran awn sadja yan paghiluhala' iban paghinang sin manga ginisan mang\u012b'."
                            },
                            {
                                "text": " Sumagawa' in tau amu in taga akkal naug dayn ha Tuhan wayruun pikilan niya sin unu-unu mang\u012b'. Suchi tuud siya. L\u0101gi', di' siya magk\u0101lu, marayaw in kasuddahan niya iban bukun matugas in \u016b niya. Bayng'ulungun siya ha pagkahi niya, iban dayn ha akkal niya, maawn in manga hinang niya marayaw. In tau magad ha akkal d\u012bhil kaniya sin Tuhan di' siya magp\u012b' tau, iban wayruun pagbaw'baw' sin addat-tab\u012bat niya."
                            },
                            {
                                "text": "Na, in sasuku' sin manga tau bukun pangangalu, amu in mabaya' magparayaw sin manga parakala' ib\u0101rat siya tau magtanum. In tiyanum niya amu in makasannyang ha hula', ampa in bunga sin tiyanum amuna in hinang mabuntul. "
                            }
                        ]
                    },
                    {
                        "verses": [
                            {
                                "text": "  Manjari in pasal sin manga pagbunu' iban pagkalu niyu, unu ta' in puun-sabab niya? In baya' niyu magd\u016bl sin unu-unu kanapsuhan niyu, amuna in makalingug sin lawm pamikil niyu."
                            },
                            {
                                "text": "Bang awn unu-unu kabayaan niyu ampa di' niyu makawa', na atas niyu mamunu'. Damikkiyan, bang awn unu-unu kanapsuhan niyu, ampa di' niyu makawa' atas niyu mangalu iban mamunu'. Na, hangkan kamu di' kaawnan sin kabayaan niyu, pasal wala' kamu nangayu' ha Tuhan."
                            },
                            {
                                "text": "Iban minsan da kamu isab mangayu' pa Tuhan, di' da yan hirihil sin Tuhan kaniyu sabab bukun marayaw in maksud sin pagpangayu' niyu. Napsu in miyanaw, amu in baya' niyu magdayaw parasahan."
                            },
                            {
                                "text": " Na, in kamu yan miyutas na dayn ha Tuhan. Biya' da tuud kamu sin hambuuk babai nag'usug-usug, nanipu ha bana niya. Mayta', wala' niyu ka kiyaingatan sin hisiyu-siyu in tau amu in miyamagad sin unu-unu napsu iban addat-tab\u012bat mang\u012b' ha lawm dunya ini, in siya yan mahinang na satru' sin Tuhan? Iban hisiyu-siyu in tau amu in tuurun niya singuran in addat mang\u012b' sin tau dunya, in siya yan mahinang na banta sin Tuhan."
                            },
                            {
                                "text": "Atawa in pangannal niyu bukun bunnal in kiyabayta' ha lawm Kitab sin in kitaniyu m\u0101nusiya' asal maiggil, mabaya' sadja magd\u016bl sin unu-unu kabayaan natu'."
                            },
                            {
                                "text": "Sumagawa' in tabang hirihil sin Tuhan k\u0101tu'niyu makusug pa malayu' dayn sin manga napsu amu in dum\u0101 k\u0101tu'. Biya' na sin kiyabayta' ha lawm Kitab, amu agi, \u201cSatru' sin Tuhan in manga tau abbuhan, sumagawa' tabangan niya in manga tau mababa' in atay.\u201d"
                            },
                            {
                                "text": " Hangkan paglilla' na kamu pa Tuhan pagpababa' kamu sin atay niyu. Sa' subay kamu isab di' magad sin sasat sin Iblis, amu in Saytan Puntukan. Bang kamu di' magad sin sasat niya m\u012bg siya dayn kaniyu."
                            },
                            {
                                "text": " Suuk na kamu pa Tuhan bat isab in Tuhan sumuuk kaniyu. Iban in manga kamu baldusa hundungi niyu na in manga hinang niyu mang\u012b'. Iban in manga kamu yan, amu in nagduwa-ruwa pikilan subay hambuuk-buuk Tuhan in ha lawm atay niyu, bat supaya lumanu' iban muntul in lawm atay niyu."
                            },
                            {
                                "text": "Pagkarukkahan kamu iban tangis kamu. Pat\u016ba in luha' niyu sin nahinang niyu mang\u012b'. Hundungi niyu na in paglami-lami iban pagk\u016bg-kuyag niyu. G\u0101m mayan pagtangis iban pagsusa kamu pasal sin manga mang\u012b' nahinang niyu."
                            },
                            {
                                "text": "Iban subay kamu magpababa' sin atay niyu pa Tuhan, ha supaya kamu lagguun niya."
                            },
                            {
                                "text": "  Iban manga taymanghud ku, ayaw nam\u0101n kamu maglimut-limut pakaniya-pakaniya. Sabab hisiyu-siyu in manglimut atawa manglawag ng\u012b' ha pagkahi niya Almasihin biya' da isab l\u012bmut iban liyawagan ng\u012b' in sara' daakan sin Tuhan. Manjari bang kamu manglawag ng\u012b' ha sara', in h\u0101ti niya bukun na kamu in miyamagad ha sara', sagawa' kamu na in agaran, kamu na in huwis. Na, mang\u012b' sa yan."
                            },
                            {
                                "text": "Hambuuk-buuk da Tuhan in magdirihil sin sara' daakan iban dumihil sin hukuman. Tunggal da siya in makarihil kalappasan iban tunggal da siya isab hambuuk in makar\u0101 pa kamulahan. Sagawa' in kamu yan wayruun kapatutan niyu dumihil hukuman ha palangay iban hinang sin pagkahi niyu m\u0101nusiya'."
                            },
                            {
                                "text": "  Na, dungug kamu k\u0101ku', amu in manga kamu imiyan sin adlaw ini atawa kinsum tumulak kamu pa hambuuk d\u0101ira mag'usaha duun ha lawm hangka-tahun bat tumaud in s\u012bn niyu."
                            },
                            {
                                "text": "Biya' diin kaagi, sin di' niyu kaingatan kinsum ku'nisa ka, bang unu in kumugdan pa baran niyu. Subay kamu di' umiyan bih\u0101n, sabab in umul niyu yan d\u012b ha dunya biya' da tuud sapantun asu-asu. Kakitaan hangkaray', pag'ubus, wayruun na saruun-duun."
                            },
                            {
                                "text": "Hangkan subay biya' ha ini in hipamung niyu, \u201cMura-murahan, bang d\u016blan pa sin Tuhan Panghu' umul, hinangun ta in biya' ha ini atawa in biya' ha yadtu.\u201d"
                            },
                            {
                                "text": "Sumagawa' in kamu yan bihaun nagtakabbul iban nag'abbu. Ampa in manga pag'abbu bih\u0101n mang\u012b' tuud."
                            },
                            {
                                "text": " Manjari, in tau amu in makaingat sin marayaw subay niya hinangun, bang niya di' agarun, na tantu in siya yan magdusa. "
                            }
                        ]
                    },
                    {
                        "verses": [
                            {
                                "text": "  Na, in manga kamu isab dayahan, dungug kamu sin hibichara ku kaniyu. Tangis kamu iban pagmatay kamu pasal sin kabinsanaan dumatung mawn kaniyu."
                            },
                            {
                                "text": "In manga alta' tiyataw' niyu yan wayruun da kap\u016bsan niya sabab in manga yan magkang\u012b' da. Iban in manga tamungun niyu magkang\u012b' da kaagi sin manga kuuk."
                            },
                            {
                                "text": "In manga pamulawan iban pilak niyu giyaha' na ha taw'an, sabab way niyu piyanabang ha pagkahi niyu. Na, in gaha' yan amuna in mahinang saksi' sin ikut niyu, iban amuna yan in mahinang biya' sapantun k\u0101yu kumaun sin unud niyu. Na, pagga alta' in piyab\u016bd niyu tiyaw', na ha adlaw mahuli, bukun alta' in matabuk niyu sagawa' kasiksaan."
                            },
                            {
                                "text": "Taynghug kamu. In s\u012bn amu in wala' niyu piyanggadji ha manga tau amu in diyaak niyu naghinang ha manga uma niyu, amuna yan in mamayta' pa Tuhan sin ng\u012b' nahinang niyu. Iban in pagtangis sin manga tau diyaak niyu nag'ani ha uma niyu, amu in wala' niyu giyadjihan, karungugan sin Panghu' natu' amu in Tuhan Mahatinggi."
                            },
                            {
                                "text": "Marayaw tuud in parasahan niyu yan d\u012b ha dunya. Nagdaraya'-daya' kamu ha pilak iban nagdurul-baya' kamu sin unu-unu kanapsuhan niyu. Biya' da tuud kamu yan sin sapantun sapi' nagpatambuk sadja, sagawa' way pangingat sin sumbay'un da siya ha sus\u016bngun."
                            },
                            {
                                "text": "Biyutangan niyu hukuman in tau mabuntul iban way dusa. Liyaugan niyu piyabunu' minsan wala' imatu kaniyu."
                            },
                            {
                                "text": "  Sagawa' in kamu manga taymanghud ku, tatasi niyu in unu-unu haggut-pasu' sampay dumatung in waktu sin pagbalik mari sin Panghu'. Pikila niyu ba in tau mag'uuma. Tagaran niya in maani niya ha uma niya bat mahalga' kaniya. Tagaran niya tuud iban di' siya magkayba' sampay makaratung na in pangulan amu in timpu pangulan ha unahan iban sin timpu pangulan ha ulihan."
                            },
                            {
                                "text": "Damikkiyan, in kamu isab subay matatas tumagad. Pahuguta niyu in \u012bman niyu sabab maray' na in pagkari sin Panghu'."
                            },
                            {
                                "text": "Iban manga taymanghud ku, ayaw nam\u0101n kamu maglawag dusa iban magliling pakaniya-pakaniya bat kamu di' kabutangan sin Tuhan hukuman, sabab maray' na dumatung mari in Manghuhukum k\u0101tu'niyu."
                            },
                            {
                                "text": " Manga taymanghud ku, tumtuma niyu in manga kanabihan amu in nagpasampay sin Parman sin Tuhan. In sila yadtu timatas tuud sin unu-unu haggut-pasu' kimugdan kanila. Na, marayaw tuud bang sila singuran niyu."
                            },
                            {
                                "text": "Bang natu' sila magkasabbut, laung natu', in sila yadtu awn karayawan nila, sabab tiyatasan nila tuud in unu-unu haggut-pasu' kimugdan kanila. Diyungug niyu na asal in pasal hi Ayyub iban sin hugut sin atay niya timanggung sin kabinsanaan dimatung kaniya. Iban diyungug niyu na bang biya' diin in karayawan d\u012bhil kaniya sin Panghu' ha kahinapusan. Sabab in Panghu' malasa iban bayng'ulungun ha manga tau."
                            },
                            {
                                "text": " Iban manga taymanghud ku, in luba'-luba' na tuud subay niyu di' hinangun amu in magsapa. Bang awn tau janjian niyu, ayaw na kamu sumapa sumabbut sin unu-unu ha surga' atawa ha dunya atawa unu-unu na. Sarang di' sumapa. Bang kamu imiyan, \u201cHuun,\u201d subay \u201cHuun,\u201d sadja. Bang isab, \u201cDi',\u201d subay sadja, \u201cDi'\u201d, ha supaya kamu di' kabutangan hukuman sin Tuhan."
                            },
                            {
                                "text": " Na, bang awn duun kaniyu in ha lawm kasusahan subay siya mangayu' duwaa pa Tuhan. Damikkiyan, bang awn duun kaniyu in ha lawm kakuyagan subay siya kumalang pudji pa Tuhan."
                            },
                            {
                                "text": "Na, bang awn isab duun kaniyu nasasakit, subay niya hipakawa' in manga nagtatau-maas ha manga jamaa Almasihin. Pangayuan nila duwaa pa Tuhan in nasasakit iban pahiran nila sin lana in baran niya sarta' sabbutun nila in ng\u0101n sin Panghu'."
                            },
                            {
                                "text": "Sakali bang sila magparachaya ha Tuhan, umuli' da in tau nasasakit sabab sin nangayu' sila duwaa. Pauliun siya sin Panghu' iban bang awn manga dusa nahinang niya, ampunun na siya sin Tuhan."
                            },
                            {
                                "text": "Hangkan, manga taymanghud, subay kamu magsabunnal pakaniya-pakaniya sin manga dusa nahinang niyu. Iban subay da isab kamu mangayu' duwaa pa Tuhan pakaniya-pakaniya ha supaya kamu kaulian. In tau buntul, mabarakat tuud in pagpangayu' niya duwaa. D\u016blan tuud sin Tuhan."
                            },
                            {
                                "text": " Biya' kan Ilyas yadtu. In siya tau da biya' k\u0101tu'niyu. Malayngkan, nangayu' mayan siya duwaa pa Tuhan dayn ha lawm atay niya, bang mayan di' da mulan, na, ha lawm sin t\u016b tahun iban tunga' way tuud imulan."
                            },
                            {
                                "text": "Pag'ubus yadtu nangayu' na isab siya duwaa bang mayan mulan da. Na, nahulug na in ulan dayn ha taas sin langit. Matigda' tuud. Timubu' na isab iban nagbunga in manga tiyanum."
                            },
                            {
                                "text": " Na, manga taymanghud ku, bang sawpama awn duun kaniyu tau simiha' dayn ha hindu' pasal sin kasabunnalan, amu in iyaagad niya, marayaw tuud bang awn tau makar\u0101 kaniya magbalik magad pa hindu' pasal sin kasabunnalan."
                            },
                            {
                                "text": "Sabab ini in tumtuma niyu. Hisiyu-siyu in tau makar\u0101 ha hambuuk baldusa magbalik pa d\u0101n mabuntul, biya' niya da napuas in manga dusa mataud nahinang sin tau yan iban biya' niya da napuas dayn ha kasiksaan salama-lama ha adlaw mahuli.  Wassalam.  "
                            }
                        ]
                    }
                ]
            },
            {
                "names": [
                    "I Peter"
                ],
                "usfm_id": "1PE",
                "abbreviation": "1Pet",
                "chapters": [
                    {
                        "verses": [
                            {
                                "text": "  Sulat ini naug dayn k\u0101ku' hi Pitrus, hambuuk tau kiyawakilan hi \u012asa Almasi magpamahalayak sin bayta' niya.  In sulat ini hipasampay ku pa manga tau nap\u012b' sin Tuhan magad kaniya, amu in way tutug hulaan, napulak-palik ha katiluagan sin hula' Puntus, Galatiya, Kapaduki, Asiya iban Bitiniya."
                            },
                            {
                                "text": "Na, in kamu yan nap\u012b' sin Tuhan, Ama' natu', mahinang suku' niya sabab in kamu asal niya kiyaiingatan. Nap\u012b' kamu sin Tuhan suchihun sin R\u016b niya in lawm atay niyu, magkahagad na kan \u012asa Almasi, iban ha supaya mapapas na in manga dusa niyu kaagi sin dugu' sin Almasi.  Mura-murahan bang mayan maglabi-labihan in tulung-tabang iban kasannyangan hirihil kaniyu sin Tuhan."
                            },
                            {
                                "text": "  Pudjihun natu' in Tuhan, amu in Ama' sin Panghu' natu' \u012asa Almasi. Karna' dayn ha sabab sin laggu' sin ulung sin Tuhan k\u0101tu'niyu p\u012bndahan niya in addat taniyu. Biya' na kitaniyu sin sapantun piyag'anak nagbalik. Na, hangkan nabiya' h\u0101dtu sabab biyuhi' nagbalik sin Tuhan hi \u012asa Almasi dayn ha kamatay. Na, hangkan dayn ha sabab yan awn na tuud huwat-huwat natu' sin mabuhi' da isab kitaniyu magbalik dayn ha kamatay."
                            },
                            {
                                "text": "L\u0101gi' awn na huwat-huwat taniyu makatabuk sin pusaka' landu' tuud marayaw, amu in tiyataw' sin Tuhan ha manga tau suku' niya. Tiyataw' niya in pusaka' yan didtu ha surga', amu in pusaka' di' magkahagin, di' magkang\u012b' iban di' magkaraan."
                            },
                            {
                                "text": "In kamu jiyajagahan tuud sin Tuhan sangat-kawasa sabab sin pangandul niyu kaniya. Jiyajagahan niya kamu bat kamu di' sumiha' dayn kaniya sampay maabut in waktu matabuk niyu in kajukupan sin kalappasan niyu, amu in asal saddiya na hipanyata' ha adlaw mahuli."
                            },
                            {
                                "text": " Na, hangkan subay kamu magk\u016bg-kuyag sin pasal yan. Minsan awn da waktu bihaun nasususa kamu pasal sin ginis-ginisan kasigpitan kiyaganta' kaniyu, pagk\u016bg-kuyag sadja kamu."
                            },
                            {
                                "text": "In manga kasigpitan kalabayan niyu yan panulay-sulay sadja bang biya' diin in kusug sin \u012bman niyu. Karna' minsan isab in bulawan, amu in asal di' kumakkal, palabayun da dayn ha k\u0101yu bat mahinang purul bulawan. Na, amu pa ka isab in di' sulayan in \u012bman niyu, amu in labi mahalga' dayn ha bulawan, ha supaya matantu bang tumatas da tuud? Na, bang in \u012bman niyu tumatas, na tantu in kamu karihilan kapudjihan, kasanglitan iban kalagguan ha adlaw pagbalik hi \u012asa Almasi mari pa dunya."
                            },
                            {
                                "text": "In siya kalasahan niyu minsan niyu siya wala' kiyakitaan. Iban nagparachaya kamu kaniya minsan niyu di' pa siya kakitaan ha bihaun. Na, di' hikasipat iban di' hikatugila' in laggu' sin kakuyagan niyu,"
                            },
                            {
                                "text": "sabab dayn ha pasal sin pangandul niyu kaniya awn na kamakbulan sin kalappasan niyu, amu in kabuhi' kumakkal didtu ha surga'."
                            },
                            {
                                "text": " Na, in pasal sin kalappasan ini kiyakannal iban piyapangadji' tuud marayaw in maana niya kaagi sin manga kanabihan ha masa nakauna yadtu amu in namayta' pasal sin karayawan, amu in asal hirihil kaniyu sin Tuhan."
                            },
                            {
                                "text": "Piyatulun sin Almasi in R\u016b sin Tuhan pa manga kanabihan ini, namayta' kanila pasal sin kabinsanaan labayan sin Almasi iban sin kalagguan matabuk niya pag'ubus sin kabinsanaan niya. Na, tiyuyuan tuud \u012bngat sin manga kanabihan bang ku'nu maawn, iban bang biya' diin in kaawn sin manga pakaradjaan yan."
                            },
                            {
                                "text": "Sumagawa' piyaingat kanila sin Tuhan sin in manga pakaradjaan yan di' maawn ha masa nila, sagawa' ha sus\u016bngun, ha masa natu' bihaun. Na, in yan nagmakbul na bihaun, karna' napaingat na k\u0101mu' sin manga tau nagpamahalayak sin Bayta' Marayaw pasal sin Almasi. In manga tau ini nakabayta' sin manga pakaradjaan ini dayn ha kusug sin R\u016b sin Tuhan piyatulun kanila dayn ha surga'. Na, minsan in manga mal\u0101ikat mabaya' tuud hum\u0101ti pasal sin manga pakaradjaan ini."
                            },
                            {
                                "text": "  Na, hangkan pahambuuka in pamikil niyu huminang sin kabayaan sin Tuhan. Ayad kamu dayn ha manga napsu mang\u012b', iban pataptapa niyu tuud in pamikil niyu ha karayawan hirihil kaniyu sin Tuhan, ha waktu pagbalik hi \u012asa Almasi mari pa dunya."
                            },
                            {
                                "text": "Kahagara niyu in manga daakan sin Tuhan sabab in kamu naitung na anak niya. Ayaw niyu na d\u016bli in manga hawa-napsu niyu biya' sin nakauna, amu in ha waktu wayruun pa pangh\u0101ti niyu sin kasabunnalan pasal sin Tuhan."
                            },
                            {
                                "text": "G\u0101m mayan, pagga kamu tiyabbit na sin Tuhan Mahasuchi magad kaniya, na subay niyu pabuntulun na tuud in hinang niyu kat\u0101n unu-unu na."
                            },
                            {
                                "text": "Karna' kiyasulat ha lawm Kitab in Parman sin Tuhan, amu agi, \u201cWajib subay kamu tau ma\u0101dil sabab in aku asal mahasuchi.\u201d"
                            },
                            {
                                "text": " Bang in Tuhan manghukum ha m\u0101nusiya' di' siya magdapit minsan hisiyu. In hukuman hirihil niya tum\u016bp tuud ha nahinang sin pakaniya-pakaniya. Hangkan, pagga Ama' in pagtawag niyu ha Tuhan bang kamu mangayu' duwaa kaniya, na subay kamu magmabuga' kaniya ha salugay niyu buhi' d\u012b ha dunya."
                            },
                            {
                                "text": "L\u0101gi', biya' na sin kiyaiingatan niyu, in kamu liyukat sin Tuhan dayn ha manga addat-tab\u012bat way kap\u016bsan, amu in di' makar\u0101 kaniyu pa karayawan, nakawa' niyu dayn ha manga kamaasan niyu. Iban kiyaiingatan niyu da isab sin in piyanglukat kaniyu bukun sadja h\u0101t bulawan atawa pilak amu in kumang\u012b' da."
                            },
                            {
                                "text": "Sagawa' in piyanglukat niya k\u0101tu' dugu'-nyawa sin Almasi, amu in wayruun makasibu'. Biya' siya bili-bili wayruun unu-unu salla' niya, giyanti' piyagkulbanan pa Tuhan."
                            },
                            {
                                "text": "Ha wala' pa naawn in dunya asal kiyaganta' na sin Tuhan mapatay in Almasi ha supaya malappas niya in manga m\u0101nusiya' dayn ha manga dusa nila. Na, piyanyata' na siya sin Tuhan ha masa bihaun, amu in kahinapusan sin masa, ha supaya kitaniyu matabang niya."
                            },
                            {
                                "text": "Dayn ha sabab sin nahinang sin Almasi k\u0101tu'niyu, in kamu magparachaya na ha Tuhan, amu in nagbuhi' nagbalik ha Almasi dayn ha kamatay iban nagdihil kaniya kalagguan. Hangkan in parachaya iban hulat-hulat niyu himugut na duun ha Tuhan."
                            },
                            {
                                "text": " Na, bihaun pagga kamu nagkahagad na sin hindu' kasabunnalan hi \u012asa Almasi, biyutawanan niyu na in manga hinang mang\u012b', iban tiyubuan na kamu kasi-lasa ha manga pagkahi niyu Almasihin, amu in kasi-lasa bunnal tuud. Hangkan pah\u016bpa tuud pa lawm atay niyu in pagkasi-lasa niyu pakaniya-pakaniya."
                            },
                            {
                                "text": "Subay kamu maglasa-liyasahi sabab in kamu yan manga anak na sin Tuhan natu', amu in di' magkamatay. In kamu biya' hantang sin piyag'anak nagbalik dayn ha kusug sin Parman sin Tuhan him\u016bp pa lawm atay niyu. In Parman sin Tuhan makarihil kabuhi' sabunnal iban di' magkapinda kasaumulan."
                            },
                            {
                                "text": "Karna' kiyasulat ha lawm Kitab, amu agi, \u201cIn m\u0101nusiya' kat\u0101n biya' sapantun parang, iban in kat\u0101n kabantugan nila biya' sapantun sumping. In parang mangluyluy da iban in sumping mapakpak da."
                            },
                            {
                                "text": "Sagawa' in Parman sin Tuhan di' mapinda kasaumulan.\u201d  In Parman sin Tuhan amuna in Bayta' Marayaw piyamahalayak mari kaniyu. "
                            }
                        ]
                    },
                    {
                        "verses": [
                            {
                                "text": "  Na, hangkan butawani niyu na in manga kat\u0101n hinang niyu mang\u012b'. Ayaw nam\u0101n kamu magputing iban magpabaw'-baw' sadja marayaw sagawa' mang\u012b' in ha lawm atay niyu. Lawaa niyu na in kat\u0101n pag'iggil iban pagpanglimut ha pagkahi niyu."
                            },
                            {
                                "text": "Subay in kusug sin baya' niyu umingat sin Parman sin Tuhan biya' sin kusug sin baya' sin bata'-bata' asibi' dumuru' gatas, ha supaya sumulig in pangandul niyu ha Tuhan iban kananaman niyu in kalappasan dayn kaniya."
                            },
                            {
                                "text": "Na, tantu in kamu yan nakananam na sin dayaw sin Panghu' kaniyu."
                            },
                            {
                                "text": " Umpigi niyu in Panghu' \u012asa Almasi amu in magdirihil sin kabuhi' sabunnal way kahinapusan. Siya in biya' sapantun hambuuk batu hipaghinang b\u0101y, amu in siyulak sin manga m\u0101nusiya' sabab in pangannal nila wayruun kap\u016bsan niya, sagawa' siya in nap\u012b' sin Tuhan iban labi awla mahalga' kaniya."
                            },
                            {
                                "text": "Na, pagga kamu isab kiyarihilan na kabuhi' sabunnal, ungsuran niyu na pa Tuhan in ginhawa-baran niyu, amu in biya' sapantun batu hipaghinang sin b\u0101y hulaan sin Tuhan. In h\u0101ti sin b\u0101y sin Tuhan, amuna in manga tau agad kaniya kapag'agihan sin R\u016b sin Tuhan. L\u0101gi', kamu na yan in biya' manga imam umungsud sin manga lalabutan pa Tuhan. Malayngkan, in lalabutan niyu pa Tuhan bukun biya' sin manga imam kaibanan, karna' in hilabut niyu pa Tuhan amuna in pagsarang-sukul iban pagpudji niyu pa Tuhan. Na, dayn ha pasal sin Almasi, in Tuhan kasulutan tuud sin lalabutan niyu kaniya."
                            },
                            {
                                "text": "Biya' na sin pamung sin Tuhan ha Kitab kiyasulat, amu agi, \u201cAwn nap\u012b' ku hambuuk batu mahalga' tuud, amu in hibutang ku hipagpahugut sin b\u0101y ku ha d\u0101ira Siyun. Hisiyu-siyu in mangandul ha batu yan, tantu tuud dihilan kalagguan bukun kasipugan.\u201d "
                            },
                            {
                                "text": "Na, in batu ini tantu tuud mahalga' kaniyu manga tau nagpaparachaya kaniya. Sagawa' in manga tau di' magparachaya kaniya, ha sus\u016bngun makaingat da sin bunnal in kiyabayta' ha lawm Kitab, amu agi, \u201cIn batu biyugit sin manga maghihinang b\u0101y amuna in batu nahinang umbulsatu mapagun hipaghinang b\u0101y.\u201d "
                            },
                            {
                                "text": "Iban kiyabayta' pa isab ha lawm Kitab, amu agi, \u201cIn batu ini amuna in pagkabungkuan sin manga tau, hangkan na sila magkaligad.\u201d  Na, bunnal in pamung sin Tuhan. Sabab in manga tau amu in di' magparachaya ha Parman sin Tuhan, in sila yan amu in pag'iyanun biya' hantang naligad. Na, amu yan in kiyaganta' sin Tuhan kanila. "
                            },
                            {
                                "text": "Sagawa' in kamu bukun biya' kanila, amu in magparachaya ha Tuhan, karna' in kamu amuna in pin\u012b' sin Tuhan magad kaniya. Damikkiyan, biya' da isab kamu manga imam maghulas-sangsa' ha Tuhan, sultan taniyu. L\u0101gi' in kamu n\u012byat niya hambuuk bangsa ma\u0101dil, tau suku' niya, amu in pin\u012b' niya magpamahalayak pa manga kaibanan m\u0101nusiya' pasal sin karayawan di' mapula'-pula' nahinang sin Tuhan. In\u012bg niya kamu dayn ha katigidluman, diy\u0101 pa lawm kasawahan."
                            },
                            {
                                "text": "Sin tagna' bukun kamu suku' sin Tuhan, sagawa' bihaun suku' na kamu sin Tuhan. Iban sin tagna' wayruun pangingat niyu pasal sin luuy sin Tuhan, sagawa' bihaun kaingatan niyu na, sabab piyakita' na sin Tuhan in luuy niya kaniyu."
                            },
                            {
                                "text": "  Na, manga taymanghud ku kalasahan, in kitaniyu ini manghapit-hapit sadja d\u012b ha dunya, sabab in hulaan natu' tuud yadtu didtu ha surga'. Hangkan junjungun ku kaniyu, ayaw niyu tuud d\u016bli in hawa-napsu niyu mang\u012b', sabab amu yan in makar\u0101 kaniyu magdusa iban makakang\u012b' sin pag'agad niyu ha Tuhan."
                            },
                            {
                                "text": "Parayawa niyu in addat-tab\u012bat niyu ha manga tau di' magparachaya kan \u012asa Almasi, ha supaya minsan nila kamu iyanun tau mang\u012b', pagdatung sin waktu magbalik mari in Almasi, na katumtuman nila na in dayaw sin hinang niyu iban pudjihun nila na in Tuhan."
                            },
                            {
                                "text": " Dayn ha sabab-karna' sin Panghu' natu' \u012asa Almasi, pagkahagad kamu ha manga kat\u0101n tau tagakapatutan ha lawm hula'. Kahagara niyu in sultan puntukan ha hula' niyu,"
                            },
                            {
                                "text": "sampay pa manga nagkakaput sara' ha babaan niya, amu in naraak niya tumungbas sin manga hinang mang\u012b' sin manga tau limalanggal sara' iban tumungbas sin manga hinang marayaw sin manga tau miyamagad sin sara'."
                            },
                            {
                                "text": "Hangkan ku ini junjungun kaniyu, sabab amu yan in kabayaan sin Tuhan hipahinang kaniyu, ha supaya dayn ha sabab sin manga hinang niyu marayaw, humundung na magbichara sin way kap\u016bsan in manga tau, amu in kulang in pangh\u0101ti (pasal sin kasabunnalan)."
                            },
                            {
                                "text": "Na, pagga kamu puas na dayn ha manga dusa niyu, na in kamu lim\u0101ya na, sagawa' ayaw kamu magpikil sin makajari na kamu huminang sin unu-unu kabayaan niyu minsan da mang\u012b' sawkat na kamu kiyarihilan na kalim\u0101yahan. Di' niyu yan mahinang daawa. G\u0101m mayan subay niyu hipakita' dayn ha manga hinang niyu sin in kamu \u012bpun tuud sin Tuhan, amu in magkahagad tuud sin unu-unu kat\u0101n daakan sin Tuhan."
                            },
                            {
                                "text": "Pag'addati niyu in tau kat\u0101n, iban kalasahi niyu in pagkahi niyu Almasihin. Pagmabuga' kamu ha Tuhan, iban pag'addati niyu in sultan puntukan sin hula' niyu. "
                            },
                            {
                                "text": "  Na, in kamu manga daraakun, ini in hindu' ku kaniyu. Subay niyu kahagarun tuud in daakan kaniyu sin manga piyaghinangan niyu, iban pag'addati niyu tuud sila bukun sadja pasal marayaw in kasuddahan nila kaniyu, sagawa' minsan isab sila mabungis iban mang\u012b' kasuddahan."
                            },
                            {
                                "text": "Karna' kasulutan iban tungbasan kamu sin Tuhan pa marayaw, bang niyu sandalan in unu-unu kabinsanaan hibutang kaniyu ha wayruun narusa niyu, sabab taptap p\u012bpikil niyu in daakan sin Tuhan."
                            },
                            {
                                "text": "Malayngkan, bang kamu sumandal kabinsanaan sabab awn kas\u0101an nahinang niyu, na in yan di' t\u016bpun tungbasan pa marayaw. Sagawa' bang kamu sumandal kabinsanaan minsan marayaw in nahinang niyu, na in Tuhan kasulutan kaniyu iban tungbasan niya kamu pa marayaw."
                            },
                            {
                                "text": "Na, in sabab hangkan kamu nap\u012b' sin Tuhan suku' niya ha supaya kamu makasandal kabinsanaan biya' kan \u012asa Almasi. Kasulutan in Tuhan bang kamu sumandal kabinsanaan ha wayruun narusa niyu, sabab in Almasi simandal kabinsanaan bukun pasal awn narusa niya, sagawa' sabab-karna' niyu. Na, d\u012bhilan niya kamu suntuan marayaw singuran niyu. Hangkan urula niyu in limpa' siki niya."
                            },
                            {
                                "text": "\u201cIn siya wala' tuud nakarusa iban wala' tuud nakapagputing minsan nakaminsan.\u201d "
                            },
                            {
                                "text": "Minsan siya piyagsipug-sipug, wala' siya simambung mang\u012b'. Minsan siya b\u012bnsana', wala' tuud siya nangantup mamaws. Sagawa' siyangdul niya na sadja in baran niya pa Tuhan, amu in manghukum mabuntul."
                            },
                            {
                                "text": "Iyaku sin Almasi tiyanggung in manga dusa taniyu, hangkan nimanam kabinsanaan in baran niya ha kalansang kaniya pa usuk pagpatayan tau. H\u012bnang niya yan ha supaya mabugtu' na in manga hinang natu' makarusa, iban ha supaya kitaniyu makahinang na sin unu-unu mabuntul. In kamatay niya amuna in sabab hangkan in kitaniyu puas na dayn ha dusa, di' na siksaun ha adlaw mahuli."
                            },
                            {
                                "text": "In tagna' biya' kitaniyu manga bili-bili nalawa' dayn ha nag'iipat k\u0101tu', sabab simiha' kitaniyu dayn ha d\u0101n tudju pa Tuhan. Sagawa' bihaun nagbalik na kitaniyu miyagad ha Almasi amu in nagjajaga iban nag'aayad k\u0101tu'niyu. "
                            }
                        ]
                    },
                    {
                        "verses": [
                            {
                                "text": "  Na, in kamu isab manga kababaihan tagabana subay kamu magad sin kabayaan sin manga bana niyu, ha supaya bang in bana niyu di' magparachaya ha Parman sin Tuhan, na lumugay dayn ha dayaw sin addat niyu mar\u0101 niyu in bana niyu magparachaya ha Parman sin Tuhan. Minsan kamu di' na magbichara unu-unu kanila ha h\u0101l sin pagparachaya,"
                            },
                            {
                                "text": "sabab pagkita' nila sin dayaw sin addat niyu iban sin pagmabuga' niyu, na, mar\u0101 niyu da sila magparachaya."
                            },
                            {
                                "text": "Iban in lingkat niyu subay bukun dayn ha guwa' sadja. Amu sa pag'iyanun dayn ha guwa' bang in lingkat niyu kakitaan sadja dayn ha dayaw sin pag'ari-'ari sin buhuk niyu, atawa ha manga pamulawan iban tamungun niyu malingkat."
                            },
                            {
                                "text": "Sagawa' in lingkat niyu subay dayn ha lawm atay, amu in lingkat di' magbaluba, kakitaan dayn ha dayaw sin addat iban baba' sin pangatayan niyu. In lingkat biya' ha yan amu in labi mahalga' ha Tuhan."
                            },
                            {
                                "text": "Na, biya' ha yan in lingkat sin manga kababaihan suku' sin Tuhan ha timpu nakauna yadtu. Nangandul tuud sila ha Tuhan, iban miyamagad sila sin kabayaan sin bana nila. In lingkat nila piyakita' nila dayn ha dayaw sin addat nila."
                            },
                            {
                                "text": "Na, biya' ha yan in lingkat hi Sahara. Iyaagad niya in kabayaan sin bana niya hi Ibrahim, iban n\u012byat niya nakura' in bana niya. Na, bang niyu mahinang in marayaw biya' ha yan iban di' kamu mabuga' (huminang sin unu-unu marayaw), na, naurul niyu in limpa' siki hi Sahara."
                            },
                            {
                                "text": " Na, damikkiyan in kitaniyu manga kausugan tagaasawa, subay marayaw in pagd\u0101 natu' ha manga asawa taniyu. Karna' in sila yan bukun makusug in anggawta'-baran biya' k\u0101tu'niyu. Subay natu' sila pag'addatan sabab in sila yan biya' da isab k\u0101tu'niyu makatabuk sin pusaka' sin Tuhan ha sus\u016bngun, amu in kabuhi' salama-lama ha surga'. Na, subay niyu yan hinangun, ha supaya dungugun sin Tuhan in pagpangayu' niyu duwaa kaniya."
                            },
                            {
                                "text": "  Na, mahuli dayn duun ini in hikahindu' ku kaniyu kat\u0101n. Subay kamu maghambuuk pikilan iban maghangka-atay. Paglasa-liyasahi kamu biya' sin magtaymanghud. Subay kamu maluuy ha pagkahi niyu, iban subay mababa' in atay niyu."
                            },
                            {
                                "text": "Bang awn tau huminang sin mang\u012b' kaniyu, ayaw kamu mamaws huminang isab sin mang\u012b' kanila. Ayaw kamu isab mam\u016bng-m\u016bng ha manga tau nam\u016bngm\u016bng kaniyu. G\u0101m mayan tungbasi niyu sila pa marayaw. Pangayui niyu sila duwaa marayaw pa Tuhan, bat sila dihilan sin Tuhan karayawan. In kamu nap\u012b' sin Tuhan dihilan karayawan, hangkan subay niyu isab mapakita' in karayawan dayn ha Tuhan."
                            },
                            {
                                "text": "Biya' na sin kiyasulat ha lawm Kitab, amu agi. \u201cHisiyu-siyu in mabaya' magk\u016bg-kuyag d\u012b ha lawm dunya ha salugay niya buhi' iban mabaya' siya dumayaw in kah\u0101lan niya, subay siya di' magbichara sin mang\u012b' iban subay siya di' magputing."
                            },
                            {
                                "text": "Subay niya butawanan na in manga hinang niya mang\u012b', iban huminang na siya sin marayaw. Subay niya pagtuyuan lawagun in d\u0101n hikapagsulut niya iban sin manga pagkahi niya."
                            },
                            {
                                "text": "Karna' jiyajagahan sin Tuhan in manga tau mabuntul, iban dungugun niya in pagpangayu' nila duwaa. Sagawa' marugal siya ha manga tau naghihinang sin mang\u012b'.\u201d  (Na, amu yan in bichara ha lawm Kitab.) "
                            },
                            {
                                "text": "L\u0101gi' hisiyu ta' in mangjilaka' kaniyu bang kamu matuyu' tuud huminang sin marayaw?"
                            },
                            {
                                "text": "Bat malayngkan, minsan kamu mabinsana' sabab sin hinang niyu marayaw, pagk\u016bg-kuyag kamu sabab awn karayawan niyu dayn ha Tuhan! Ayaw kamu mabuga' minsan hisiyu in mangjilaka' kaniyu iban ayaw kamu masusa."
                            },
                            {
                                "text": "Sagawa' pagmabuga' tuud kamu ha Almasi dayn ha lawm atay niyu. Subay siya in pagtag'\u012bpunan niyu. Iban subay kamu asal sakap sumambung ha hisiyu-siyu na tau mangasubu kaniyu bang mayta' kamu magparachaya ha Almasi iban unu in hiyuhuwat-huwat niyu makawa' dayn kaniya."
                            },
                            {
                                "text": "Sagawa' subay maayuyu' iban maaddat in kaagi niyu sumambung sin pangasubu nila. Tantuha niyu tuud in baran niyu sin wayruun tuud unu-unu mang\u012b' nahinang niyu amu in makasipug kaniyu, ha supaya bang awn manipug-sipug kaniyu pasal sin hinang niyu marayaw bilang agad ha Almasi, na sila in balik-balik sumipug sin manga kiyabichara nila."
                            },
                            {
                                "text": "Karna' marayaw pa kamu numanam kabinsanaan pasal sin nahinang niyu marayaw, bang dayn ha kahandak sin Tuhan, dayn sin mabinsana' kamu pasal nakahinang kamu mang\u012b'."
                            },
                            {
                                "text": "Sabab minsan isab in Almasi nimanam da kabinsanaan iban miyatay siya, bukun pasal awn narusa niya, sabab in siya wayruun tuud dusa, sagawa' miyatay siya sabab-karna' sin kitaniyu kat\u0101n manga baldusa ha supaya niya kitaniyu mar\u0101 magbalik pa Tuhan. Miyatay siya mag'\u012bg sin dusa natu' sa' nagminsan da. Di' na tuud siya mapatay magbalik. Bunnal piyatay siya sin tau, sagawa' biyuhi' da siya nagbalik sin R\u016b sin Tuhan."
                            },
                            {
                                "text": " L\u0101gi', dayn ha kusug sin R\u016b sin Tuhan yaun duun kaniya, miyadtu siya nagpamahalayak sin kamakbulan sin Bayta' Marayaw pa manga nyawa napipilisu ha Ahirat."
                            },
                            {
                                "text": "In manga nyawa napipilisu ini, amuna in nyawa sin manga tau wala' nagkahagad ha daakan sin Tuhan ha timpu buhi' pa hi N\u016b. D\u012bhilan sila waktu sin Tuhan magtawbat sin manga dusa nila ha sa'bu hi N\u016b naghihinang sin bahitra'. Sagawa' pagdatung sin umbak tawpan, tiyu'-tiyu' da tau, walungka-tau da in miyagad ha bahitra', amu in nalappas wala' nalu'mus ha dagat."
                            },
                            {
                                "text": "Na, in kalappasan nila yadtu hambuuk pangitaan natu' bihaun sin in pagligu' amu in makalappas k\u0101tu'niyu dayn ha kasiksaan. In pagligu' ini bukun pagsuchi sin anggawta'-baran, sagawa' hambuuk tanda' sin tu'lid tuud in pagpangayu' natu' kaampunan dayn ha Tuhan, bat ma\u012bg in unu-unu mang\u012b' dayn ha lawm atay natu'. Iban hangkan kitaniyu makabaak kalappasan dayn ha kasiksaan, sabab in Almasi nabuhi' nagbalik dayn ha kamatay."
                            },
                            {
                                "text": "Na, bihaun yadtu na in Almasi ha surga' limilingkud ha dapit pa tuu sin Tuhan, kiyarihilan sin salaggu'-laggu' kawasa. Siya na in makapagbaya' ha manga mal\u0101ikat iban ha manga unu-unu kat\u0101n tagakawasa ha surga'."
                            }
                        ]
                    },
                    {
                        "verses": [
                            {
                                "text": "Manjari, pagga natu' kaingatan na sin nabinsana' in ginhawa-baran sin Almasi d\u012b ha dunya, na subay kamu biya' kaniya sakap sumandal kabinsanaan. Sabab hisiyu-siyu in sumandal kabinsanaan (sabab-karna' sin pag'agad niya ha Almasi), na ma\u012bg na in baya' niya huminang sin unu-unu makarusa."
                            },
                            {
                                "text": "Na, tagnaan dayn ha bihaun, subay niyu di' na d\u016blan in manga hawa-napsu niyu mang\u012b'; sagawa' subay in hinangun niyu, in unu-unu kabayaan sin Tuhan ha salugay niyu buhi'."
                            },
                            {
                                "text": "Sarang na sin manga waktu limabay himinang kamu sin manga mang\u012b' biya' sin manga hinang kas\u016bban tuud sin manga tau way Tuhan nila. Naghinang kamu sin manga unu-unu maasihat iban nagnapsu kamu sin manga unu-unu mang\u012b'. Mas\u016bb tuud kamu mag'inum sin manga makahilu, iban nakalandu' tuud in paglami-lami niyu iyaagaran niyu sin paghilu. L\u0101gi' nagsumba kamu sin manga barhala' amu in satru' tuud sin Tuhan."
                            },
                            {
                                "text": "Na, asal nainu-inu in manga tau way Tuhan nila, sabab di' na kamu magad kanila huminang sin manga kang\u012ban nasabbut ku yan. Iban iyudju'-udju' nila na kamu."
                            },
                            {
                                "text": "Sagawa' awn da waktu ha sus\u016bngun in sila yan mamayhu' da pa Tuhan mamayta' pasal in kat\u0101n nahinang nila d\u012b ha dunya. Na, in Tuhan asal sakap dumihil hukuman ku'nu-ku'nu waktu ha kat\u0101n m\u0101nusiya', buhi' iban patay."
                            },
                            {
                                "text": "Hangkan na in Bayta' Marayaw pasal sin Almasi piyamahalayak sampay pa manga patay (sin waktu buhi' pa sila), ha supaya minsan miyatay na in anggawta'-baran nila, karna' asal amuna yan in gantaan sin m\u0101nusiya' kat\u0101n, in manga nyawa nila makapaghambuuk iban Tuhan salama-lama didtu ha surga'."
                            },
                            {
                                "text": "  Masuuk na makiyamat in dunya hangkan parayawa niyu, in pamikil niyu, iban ayad kamu dayn ha manga napsu mang\u012b' ha supaya wayruun sasat sin pagpangarap niyu pa Tuhan."
                            },
                            {
                                "text": "L\u0101gi' labi awla na tuud paglasa-liyasahi tuud kamu karna' dayn ha pasal sin pagkasi-lasa natu', di' na kitaniyu magparuli sin kang\u012ban iban kas\u0101an nahinang sin kaibanan natu'."
                            },
                            {
                                "text": "Ayaw kamu magsumlut magpakaun iban magpahanti' ha manga pagkahi niyu, bang sila mawn pa b\u0101y niyu."
                            },
                            {
                                "text": "In kitaniyu kat\u0101n pakaniya-pakaniya d\u012brihilan sin Tuhan ingat-kapandayan. Ginis-ginisan in ingat-kapandayan d\u012bhil niya k\u0101tu'niyu. Na, in manga ingat-kapandayan natu' subay hipaglagi natu' ha hikarayaw hipanabang ha manga pagkahi natu'."
                            },
                            {
                                "text": "Na, bang kamu kiyarihilan ingat-kapandayan magnas\u012bhat, na pagnas\u012bhat tuud kamu marayaw biya' sin tau t\u016bp tuud magpasampay sin Parman sin Tuhan. Bang kamu kiyarihilan sin ingat-kapandayan tumabang ha pagkahi niyu, na panabangan niyu tuud in kusug kiyarihil kaniyu sin Tuhan, ha supaya dayn ha sabab sin unu-unu marayaw nahinang niyu dayn ha tulung-tabang hi \u012asa Almasi kaniyu, pudjihun sin manga tau in Tuhan. Siya tuud in t\u016bp lagguun natu', sabab wayruun kahinapusan sin kusug sin kawasa niya. Amin."
                            },
                            {
                                "text": "  Na, manga bagay ku kalasahan, ayaw kamu mainu-inu sin kabinsanaan dakula' kimugdan kaniyu, sabab in yan panulay-sulay sadja sin Tuhan sin hugut sin \u012bman niyu. Asal in kat\u0101n Almasihin numanam sadja kabinsanaan."
                            },
                            {
                                "text": "G\u0101m mayan pagk\u016bg-kuyag kamu bang kamu numanam kabinsanaan, sabab biya' da kamu imunung ha Almasi nimanam sin kabinsanaan liyabayan niya. Na, bang niyu sandalan in kabinsanaan niyu, ha sus\u016bngun magk\u016bg-kuyag da isab kamu bang dumatung na in waktu hipanyata' na tuud in kawasa iban kalagguan sin Almasi ha kakitaan sin tau kat\u0101n."
                            },
                            {
                                "text": "Bang kamu sipug-sipugun sin manga tau pasal sin agad kamu ha Almasi, na amu yan in tanda' sin yan himuh\u016bp kaniyu in R\u016b sin Tuhan, amu in mangdirihil kalagguan. Hangkan subay kamu magk\u016bg-kuyag."
                            },
                            {
                                "text": "Bat malayngkan tantuha niyu, bang kamu numanam kabinsanaan, in yan subay bukun pasal namunu' kamu atawa nanakaw atawa nakalanggal sara' atawa nanglamud-lamud sin parakala' sin kaibanan."
                            },
                            {
                                "text": "Sagawa' bang kamu numanam kabinsanaan pasal sin Almasihin kamu, na ayaw kamu masipug. G\u0101m mayan pagsarang-sukul kamu pa Tuhan sin in kamu suku' sin Almasi."
                            },
                            {
                                "text": " Karna' timagna' na bihaun in waktu sin Tuhan dumihil hukuman ha manga m\u0101nusiya'. L\u0101gi' in kitaniyu suku' niya, amu in makauna niya butangan hukuman, hangkan na lumabay kitaniyu kabinsanaan bihaun. Na, bang in kitaniyu suku' niya butangan niya da hukuman, na amu pa ka in di' niya butangan hukuman in manga tau di' magparachaya sin Bayta' Marayaw dayn ha Tuhan? Di' hikatugila' in kabinsanaan nila yan ha sus\u016bngun!"
                            },
                            {
                                "text": "Biya' na sin kiyabayta' ha lawm Kitab, amu agi. \u201cBang in manga tau mabuntul kahunitan malappas, tantu di' malappas in manga tau baldusa iban manga tau di' mabuga' ha Tuhan.\u201d"
                            },
                            {
                                "text": " Na, hangkan bang kamu numanam kabinsanaan dayn ha kahandak sin Tuhan, ayaw niyu bugtua in hinang niyu marayaw iban pangandulan niyu tuud in baran niyu pa Tuhan, amu in nagpapanjari kaniyu, karna' di' niya tuud balubahun in janji' niya kaniyu sin di' niya kamu pas\u0101ran. "
                            }
                        ]
                    },
                    {
                        "verses": [
                            {
                                "text": "  Na, yari awn hibichara ku ha manga nagtatau-maas ha manga Almasihin duun. In aku ini hambuuk da isab tau-maas biya' kaniyu. Kiyasaksian ku tuud sin duwa mata ku in manga kabinsanaan liyabayan sin Almasi. L\u0101gi' ha sus\u016bngun awn lamud ku ha kalagguan d\u012bhil sin Tuhan ha Almasi. Na, pangayuun ku tuud kaniyu,"
                            },
                            {
                                "text": "upiksaa niyu tuud marayaw in manga tau agad ha Almasi, amu in biya' sapantun manga bili-bili piyangandul sin Tuhan hipaipat kaniyu. In kabayaan sin Tuhan tulus-ihilas tuud in pag'ipat niyu kanila, bukun biya' kiyalugusan sadja kamu. Hinanga in hinang niyu bukun pasal gadji in iyapas niyu, sagawa' pasal sin mabaya' tuud kamu maghulas-sangsa' kanila."
                            },
                            {
                                "text": "Ayaw niyu pagmandahi in manga tau kiyapangandul kaniyu, sagawa' subay kamu in suntuan marayaw ha supaya sila magad kaniyu."
                            },
                            {
                                "text": "Na, bang magbalik na mari pa dunya hi \u012asa Almasi, amu in piyagbahasa umbulsatu mag'iipat bili-bili, matabuk niyu na in tungbas sin hinang niyu, amu in kalagguan way kahinapusan niya."
                            },
                            {
                                "text": " Damikkiyan, in kamu manga kausugan bata' ba'gu, subay kamu magkahagad tuud sin hindu' sin manga nagtatau-maas kaniyu. Iban in kamu kat\u0101n subay mababa' in atay niyu ha supaya kamu makapagtabang-tiyabangi pakaniya-pakaniya, karna' kiyabayta' ha lawm Kitab, amu agi, \u201cSatru' sin Tuhan in manga tau abbuhan, sagawa' tiyatabang niya in manga tau mababa' in atay.\u201d "
                            },
                            {
                                "text": "Hangkan pagpatibaba' kamu ha Tuhan sangat-kawasa, ha supaya niya kamu lagguun bang maabut na in waktu ganta' niya."
                            },
                            {
                                "text": "Sangdulan niyu kaniya in unu-unu kat\u0101n kasusahan niyu, sabab siya in magparuli kaniyu. "
                            },
                            {
                                "text": "Ayad kamu dayn ha manga napsu mang\u012b', iban jaga kamu dayn ha sasat sin Saytan Puntukan, sabab in siya kuntara natu' naglulunsul pawyu-pawyu biya' sin sattuwa singa', nag'iigul sadja maglawag sin makaun niya."
                            },
                            {
                                "text": "Pahuguta in pangandul niyu pa Tuhan, iban ayaw tuud kamu magad ha sasat sin Saytan Puntukun, sabab amu in tumtuma niyu bukun sadja kamu in nimananam kabinsanaan. Minsan isab in kaibanan Almasihin pagkahi niyu ha kahula'-hulaan d\u012b ha lawm dunya nimananam da sin ginis-ginisan kabinsanaan biya' da isab sin liyabayan niyu."
                            },
                            {
                                "text": " Sagawa' hangkaray' da kamu numanam kabinsanaan. Pag'ubus yadtu \u012bgan na sin Tuhan in kat\u0101n salla' niyu, pahugutun niya na in lawm atay niyu iban sin pangandul niyu kaniya. In Tuhan, amu in puunan sin kat\u0101n karayawan, bayng'ulungun tuud. Hangkan pin\u012b' niya kamu palamurun sin kalagguan niya, amu in way kahinapusan, sabab sin paghambuuk niyu iban sin Almasi."
                            },
                            {
                                "text": "Mat\u016bp bang in Tuhan lagguun, sabab siya in sangat-kawasa ha unu-unu kat\u0101n kasaumulan! Amin"
                            },
                            {
                                "text": "  Hi Silas in nagtabang k\u0101ku' nagsulat sin sulat ku ini hawpu'. In siya hambuuk pagkahi natu' agad ha Almasi, kapangandulan ku tuud. Na, hangkan ta kamu siyulatan ha supaya mapakusug ku in pangatayan niyu iban mapaingat ku kaniyu in kasabunnalan pasal sin lasa iban tulung-tabang sin Tuhan kaniyu kat\u0101n. Na, gunggungi niyu tuud mahugut in lasa iban tulung-tabang sin Tuhan kaniyu."
                            },
                            {
                                "text": " Na, in manga taymanghud niyu Almasihin d\u012b ha hula' ini, amu in (biya' sapantun) hula' Babilun, yari nagpasampay sin salam-duwaa nila kaniyu. In sila ini nap\u012b' da isab sin Tuhan biya' kaniyu. Damikkiyan, in hi Markus amu in biya' na anak ku, nagpasampay da isab sin salam-duwaa niya kaniyu."
                            },
                            {
                                "text": "Pakitaan niyu in paglasa-liyasahi niyu pakaniya-pakaniya.  Na, mahuli dayn duun, mura-murahan bang mayan in kamu kat\u0101n suku' sin Almasi sumannyang in lawm atay niyu.  Wassalam.  "
                            }
                        ]
                    }
                ]
            },
            {
                "names": [
                    "II Peter"
                ],
                "usfm_id": "2PE",
                "abbreviation": "2Pet",
                "chapters": [
                    {
                        "verses": [
                            {
                                "text": "  Sulat ini naug dayn k\u0101ku' hi Simun Pitrus, hambuuk \u012bpun hi \u012asa Almasi iban kiyawakilan niya magpamahalayak sin bayta' niya. In sulat ini hipasampay ku mawn pa kaniyu kat\u0101n, amu in nagpaparachaya kan \u012asa Almasi biya' da isab k\u0101mu'. Siya in Tuhan natu' iban Manglalappas k\u0101tu'niyu. Mabuntul tuud siya, di' magp\u012b' tau, hangkan in parachaya d\u012bhil niya kaniyu sibu' da tuud isab iban sin parachaya d\u012bhil niya k\u0101mu', amu in hiyahalgaan natu' tuud."
                            },
                            {
                                "text": " Mura-murahan bang mayan sum\u016bng pa in pangh\u0101ti iban ingat niyu pasal sin Tuhan iban sin Panghu' natu' \u012asa Almasi, ha supaya isab sum\u016bng maglabi-labihan in tulung-tabang iban kasannyangan matabuk niyu dayn ha Tuhan."
                            },
                            {
                                "text": "  Na, in kusug sin kudarat sin Tuhan, amu in timabang dimihil k\u0101tu'niyu sin kat\u0101n kagunahan natu' ha hikarayaw sin pagtaat iban addat-tab\u012bat taniyu. Hangkan kitaniyu tiyabang sin Tuhan, sabab in kitaniyu agad na kan \u012asa Almasi, amu in nagp\u012b' k\u0101tu'niyu mahinang suku' niya, ha supaya kitaniyu makalamud sin kalagguan iban makasingud sin dayaw sin addat niya."
                            },
                            {
                                "text": "Na, dayn ha pasal sin kudarat sin Tuhan iban dayaw niya, jiyanjian niya kitaniyu sin manga janji' landu' tuud marayaw iban mahalga' tuud k\u0101tu'niyu. Hangkan dayn ha sabab sin manga janji' ini, makabaak kitaniyu kusug lumawak dayn ha hawa-napsu magdunya sadja, amu in makamula k\u0101tu'niyu; l\u0101gi' dayn ha sabab sin manga janji' ini, in addat-tab\u012bat taniyu sumupu na ha addat-tab\u012bat sin Tuhan."
                            },
                            {
                                "text": "Na, hangkan dayn ha sabab yan, pagtuyu' tuud kamu magparayaw sin addat-tab\u012bat niyu, sabab in pagparachaya niyu subay iyaagaran sin addat-tab\u012bat marayaw. Iban in addat-tab\u012bat niyu marayaw subay da isab iyaagaran sin ingat iban pangh\u0101ti marayaw pasal Tuhan."
                            },
                            {
                                "text": "Iban subay da isab kamu maingat humawid sin baran niyu dayn ha manga hawa-napsu mang\u012b'. Subay kamu masabal sumandal sin manga sasat iban kabinsanaan kumugdan kaniyu, iban pakusuga niyu in pagtaat niyu pa Tuhan."
                            },
                            {
                                "text": "L\u0101gi' in pagtaat niyu subay da isab iyaagaran kasi-lasa, bukun sadja pa manga pagkahi niyu Almasihin, sagawa' pa tau kat\u0101n."
                            },
                            {
                                "text": "Na, amu yan in manga addat-tab\u012bat subay pakayun niyu, iban bang niyu yan mapakay tuud kat\u0101n, tantu awn kap\u016bsan niyu, hikapaglagi kamu sin Panghu', iban sum\u016bng tuud in pangh\u0101ti niyu pasal sin Panghu' natu' \u012asa Almasi."
                            },
                            {
                                "text": "Sumagawa' hisiyu-siyu in Almasihin di' makay sin addat-tab\u012bat biya' ha yan, na in siya yan kulang in pamikil niya sin pakaradjaan pasal pa Tuhan, iban kiyalupahan niya na sin piyuas siya sin Tuhan dayn ha manga dusa niya."
                            },
                            {
                                "text": " Hangkan, manga taymanghud ku, pagtuyu' tuud kamu huminang sin manga nasabbut ku yan, ha supaya niyu matantu tuud sin in kamu bunnal tuud nataabbit iban nap\u012b' kamu sin Tuhan mahinang suku' niya. Na, bang niyu yan mahinang, di' niyu tuud butawanan in parachaya niyu ha Tuhan."
                            },
                            {
                                "text": "Na, bang niyu mahinang in biya' ha yan, asal tantu tuud makalamud kamu ha lawm pamarinta sin Panghu' natu' \u012asa Almasi, amu in Manglalappas k\u0101tu'niyu. Iban siya in mamarinta kasaumulan."
                            },
                            {
                                "text": " Na, hangkan dayn ha sabab yan, masi ta nam\u0101n kamu piyatutumtum sin manga palih\u0101lan yan, minsan in manga yan asal niyu kiyaiingatan, iban mahugut na in pag'agad niyu sin hindu' kasabunnalan diyungug niyu."
                            },
                            {
                                "text": "Ha pikil ku katut\u016bpan ku da isab magpatumtum kaniyu sin manga palih\u0101lan yan ha salugay ku buhi'."
                            },
                            {
                                "text": "Kaingatan ku sin masuuk na masalay in nyawa iban baran ku, sabab in pasal sin kamatay ku asal kiyabayta' k\u0101ku' sin Panghu' \u012asa Almasi."
                            },
                            {
                                "text": "Hangkan tuyuan ku tuud pahantapun in paghindu' kaniyu, ha supaya minsan aku manaykud na dayn kaniyu, masi-masi nam\u0101n katumtuman niyu in manga palih\u0101lan ini. "
                            },
                            {
                                "text": "  Na, bukun isturi hinang-hinang sadja in kiyabayta' namu' kaniyu pasal sin kusug sin kawasa iban sin pagbalik mari pa dunya sin Panghu' natu' \u012asa Almasi, sabab k\u012bta' namu' tuud sin duwa mata namu' in sanglit-sahaya niya."
                            },
                            {
                                "text": "Didtu kami ha waktu d\u012bhilan sin Ama' Tuhan kalagguan iban sanglit-sahaya in Panghu' natu' \u012asa Almasi. Nagsuwara mawn kaniya in Tuhan, sangat masahaya, amu agi, \u201cAmu ini in Anak ku kalasahan ku tuud. Kiyasulutan tuud aku kaniya.\u201d"
                            },
                            {
                                "text": "Na, diyungug namu' tuud in suwara yan dayn ha taas langit, karna' duun kami miyamagad kan \u012asa ha b\u016bd piyagpakitaan sin kalagguan niya."
                            },
                            {
                                "text": " Hangkan sim\u016bng himugut in pangandul namu' ha bayta' pasal sin Almasi piyamahalayak sin manga kanabihan sin masa nakauna yadtu. Na, hikarayaw niyu tuud bang niyu kahagarun iban parulihun in bayta' nila pasal sin Almasi, sabab in bayta' nila yan biya' sapantun ilaw dumihil sawa ha katigidluman sampay pa lapit adlaw, pa waktu gumuwa' in m\u0101ga, h\u0101ti niya hi \u012asa Almasi amu in dumihil kakuyagan pa lawm atay niyu."
                            },
                            {
                                "text": "L\u0101gi' labi awla tuud tumtuma niyu sin wayruun tau makah\u0101ti sin bayta' sin manga kanabihan ha lawm Kitab bang wayruun tabang kanila dayn ha Tuhan."
                            },
                            {
                                "text": "Karna' in bayta' sin manga nabi ha lawm Kitab bukun naug dayn ha pikilan nila sadja, sagawa' hiy\u016bp sila sin R\u016b sin Tuhan, amu in nagbutang pa pamikil nila sin bayta' naug dayn ha Tuhan."
                            }
                        ]
                    },
                    {
                        "verses": [
                            {
                                "text": "  Na, sin masa nakauna yadtu awn gimuwa' manga nabi bukun bunnal. Damikkiyan, ha masa taniyu bihaun awn da isab gumuwa' dayn ha lawman niyu manga guru, amu in manghindu' sin bukun kasabunnalan. In hindu' nila yan, amu in makalubu sin parachaya niyu ha Almasi. Di' nila kahagarun in manga hindu' bunnal pasal sin Panghu', amu in miyatay ha supaya sila mapuas dayn ha manga dusa nila. Hangkan magtagha' sadja sila yan kugdanan sin murka' sin Tuhan."
                            },
                            {
                                "text": "Minsan biya' ha yan, mataud in sumingud sin hinang nila maasihat. Magpabaw'-baw' sadja sila sin in sila agad ha Almasi, sagawa' dayn ha sabab sin manga hinang nila mang\u012b', in hindu' kasabunnalan pasal sin Almasi gura'-guraun na sin manga tau."
                            },
                            {
                                "text": "Na, in manga tau amu in bukun guru bunnal, landu' tuud in napsu nila ha pilak. Hangkan manghindu' sila sin manga hindu' hinang-hinang nila sadja, supaya awn s\u012bn makawa' nila dayn kaniyu. Na, asal saddiya na in hukuman hirihil kanila iban tantu tuud pagmulkaan na sila sin Tuhan."
                            },
                            {
                                "text": " Karna' wala' piyalabay sin Tuhan in dusa sin manga mal\u0101ikat. Sabab minsan in manga mal\u0101ikat nakarusa piyalaruk niya da pa narka'. Yadtu sila nakakalabusu ha lawm katigidluman nagtatagad sin adlaw hirihil in hukuman sin dusa nila."
                            },
                            {
                                "text": "Damikkiyan, wala' piyalabay sin Tuhan in manga dusa sin tau sin awal jaman yadtu, amu in wala' nagkahagad iban wala' nagmabuga' ha Tuhan. Piyaratungan sin Tuhan umbak tawpan in katilingkal dunya. Amura hi N\u016b iban sin pitungka tau agad kaniya in nalappas. Ha wala' pa dimatung in umbak tawpan, nagnas\u012bhat hi N\u016b ha manga tau sin subay nila pabuntulun in manga hinang nila, sagawa' wala' nag'asip in manga tau."
                            },
                            {
                                "text": "In manga tau ha d\u0101ira Sudum iban Gumura sin timpu nakauna yadtu piyagmulkaan da isab sin Tuhan. Sagawa' in hi L\u016bt nalappas dayn ha kamulahan, sabab in siya hambuuk tau mabuntul. Nagsusa tuud siya pasal sin manga hinang maasihat sin manga tau hangka-hula' niya, amu in limalanggal sin sara' sin Tuhan. Dayn ha adlaw pa adlaw n\u0101susa sadja siya pasal pagkakitaan iban pagkarungugan niya in hinang mang\u012b' sin manga tau, ampa in siya tau mabuntul. Na, hangkan dayn ha pasal sin manga hinang mang\u012b' sin manga tau, piyaratungan sin Tuhan ulan-k\u0101yu in d\u0101ira nila sampay naangpud tuud, ha supaya awn pamintangan sin manga tau bang biya' diin in kasiksaan hibutang sin Tuhan ha manga tau di' magmabuga' kaniya."
                            },
                            {
                                "text": "In manga tau ha d\u0101ira Sudum iban Gumura sin timpu nakauna yadtu piyagmulkaan da isab sin Tuhan. Sagawa' in hi L\u016bt nalappas dayn ha kamulahan, sabab in siya hambuuk tau mabuntul. Nagsusa tuud siya pasal sin manga hinang maasihat sin manga tau hangka-hula' niya, amu in limalanggal sin sara' sin Tuhan. Dayn ha adlaw pa adlaw n\u0101susa sadja siya pasal pagkakitaan iban pagkarungugan niya in hinang mang\u012b' sin manga tau, ampa in siya tau mabuntul. Na, hangkan dayn ha pasal sin manga hinang mang\u012b' sin manga tau, piyaratungan sin Tuhan ulan-k\u0101yu in d\u0101ira nila sampay naangpud tuud, ha supaya awn pamintangan sin manga tau bang biya' diin in kasiksaan hibutang sin Tuhan ha manga tau di' magmabuga' kaniya."
                            },
                            {
                                "text": "In manga tau ha d\u0101ira Sudum iban Gumura sin timpu nakauna yadtu piyagmulkaan da isab sin Tuhan. Sagawa' in hi L\u016bt nalappas dayn ha kamulahan, sabab in siya hambuuk tau mabuntul. Nagsusa tuud siya pasal sin manga hinang maasihat sin manga tau hangka-hula' niya, amu in limalanggal sin sara' sin Tuhan. Dayn ha adlaw pa adlaw n\u0101susa sadja siya pasal pagkakitaan iban pagkarungugan niya in hinang mang\u012b' sin manga tau, ampa in siya tau mabuntul. Na, hangkan dayn ha pasal sin manga hinang mang\u012b' sin manga tau, piyaratungan sin Tuhan ulan-k\u0101yu in d\u0101ira nila sampay naangpud tuud, ha supaya awn pamintangan sin manga tau bang biya' diin in kasiksaan hibutang sin Tuhan ha manga tau di' magmabuga' kaniya."
                            },
                            {
                                "text": "Na, dayn ha manga nasabbut ku yan, kakitaan natu' sin maingat in Tuhan tumabang muas dayn ha lawm kasiksaan ha manga tau magmabuga' kaniya. L\u0101gi' maingat da isab siya sumiksa' ha manga tau mang\u012b', sa' piyatatagad niya sila sin paghukum dakula' ha adlaw mahuli."
                            },
                            {
                                "text": "Labi awla siksaun tuud sin Tuhan in manga tau, amu in parulihun nila in magbais sadja, iban sin manga tau amu in simusulang sadja ha manga tau d\u012bhilan sin Tuhan kawasa. In manga guru ini, amu in manghindu' sin bukun bunnal, maisug iban abbuhan.  Di' sila mag'addat iban mang\u012b' in sabbut-sabbutan nila ha pasal sin manga mal\u0101ikat kiyarihilan sin Tuhan kalagguan."
                            },
                            {
                                "text": "Malayngkan minsan in manga mal\u0101ikat, amu in labi in kusug iban kawasa dayn ha manga guru bukun bunnal ini, di' da sila mamung sin manga mang\u012b' bang awn hisumbung nila mawn pa haddarat sin Tuhan."
                            },
                            {
                                "text": "Sagawa' in manga guru putingan ini in palangay nila biya' sin manga sattuwa talun. In sattuwa talun wayruun akkal, l\u0101gi' in kas\u016bngan nila saggawun ampa patayun. Damikkiyan in guru bukun bunnal wayruun akkal, l\u0101gi' in kas\u016bngan nila makapanarka'. In manga tau ini unu-unu na in sum\u016bd pa lawm pamikil nila, amuna in hinangun nila, iban gura'-guraun nila in unu-unu na mayan di' nila kah\u0101tihan."
                            },
                            {
                                "text": "Na, in kabinsanaan h\u012bnang nila ha kaibanan tungbasan da isab kabinsanaan ha adlaw mahuli. In pagpar\u016bl sin manga napsu mang\u012b' sin anggawta'-baran nila minsan da pulak-pulak adlaw, amu in makarihil kakuyagan kanila. Na, in sila yan makarihil kasipugan iban kahinaan kaniyu, karna' minsan sila simas\u0101w kaniyu magkaun ha pagtipun-tipun niyu, in sila makuyag huminang sin manga unu-unu mang\u012b'. Mangakkal sila kaniyu."
                            },
                            {
                                "text": "Wayruun babai kakitaan nila in di' nila pagnapsuhan. Di' sila pagsumuhun maghinang sin mang\u012b'. Na, in manga tau mahuka' in pangandul ha Tuhan, hangkaray' nila mar\u0101 huminang sin manga mang\u012b'. Asal sila biyaksa na maghawa-napsu sin unu-unu kabayaan nila. Na, in sila yan piyagmumurkaan sin Tuhan."
                            },
                            {
                                "text": "Simiha' sila dayn ha hindu' kasabunnalan, hangkan nalawa' sila dayn ha d\u0101n tudju pa Tuhan. Iyagad nila in hinang sin anak hi Biyur, hi Balaam, (amu in hambuuk nabi sin waktu nakauna yadtu). In hi Balaam yadtu landu' tuud manapsu ha pilak, hangkan atas niya himinang sin mang\u012b', bang m\u0101n awn s\u012bn makawa' niya."
                            },
                            {
                                "text": "Sagawa' nakahundung hi Balaam dayn ha karupangan h\u012bnang niya, sabab nagbichara in kura' niya biya' sin suwara m\u0101nusiya', nag'am\u0101 kaniya."
                            },
                            {
                                "text": " In manga guru bukun bunnal ini, wayruun kap\u016bsan nila. Biya' sila sin sapantun kuppung tiyatahayan iban biya' sin andum nar\u0101-r\u0101 sin hangin makusug, di' humulug ulan minsan hangka-t\u016b'. Na, in sila yan tiyatagamahan sin Tuhan hula' tigidlum tigub-tiguban paghulaan nila."
                            },
                            {
                                "text": "Bang sila magbichara mag'abbu sadja. Way unud sin bichara nila. Bicharahan nila paagarun ha hindu' nila in manga tau, amu in ba'gu da kimandi dayn ha manga iban nila naghihinang mang\u012b'. Laung nila ha manga tau, wayruun ng\u012b' niya bang nila d\u016blan in unu-unu kat\u0101n hawa-napsu sin baran nila."
                            },
                            {
                                "text": "Jiyanjian nila in manga tau, sin hisiyu-siyu in magad sin hindu' nila, makajari sila huminang sin unu-unu kabayaan nila, sabab wayruun tag'\u012bpun kanila. Sagawa' in kasabunnalan niya, awn nanging\u012bpun ha manga guru bukun bunnal yan, sabab hisiyu-siyu in tau di' makatagga sin baran niya dayn ha unu-unu hinang mang\u012b', amu in makamula kaniya, na in siya yan \u012bpun, piyag'aagihan sin baya' niya huminang mang\u012b'."
                            },
                            {
                                "text": "Na, bang awn manga tau mamutawan na dayn ha manga hinang nila mang\u012b' d\u012b ha dunya, sabab nangandul na sila ha Panghu' natu' \u012asa Almasi, amu in Manglalappas k\u0101tu'niyu, ubus ampa sila huminang na isab magbalik sin manga hinang mang\u012b', in kah\u0101lan sin manga tau yan, labi in ng\u012b' dayn sin nakauna ha wala' pa sila nakaingat pasal sin Almasi."
                            },
                            {
                                "text": "Marayaw pa sa wala' nila na kiyaingatan in d\u0101n mabuntul tudju pa Tuhan, dayn sin ubus nila mayan kiyaingatan biyutawanan nila da in manga daakan sin Tuhan piyasampay mawn kanila."
                            },
                            {
                                "text": "Na, in manga tau ini kiyugdan sin bichara sin hambuuk masaalla, amu agi, \u201cIn iru' kumaun da magbalik sin kakaun bakas niya na siyuka, iban in babuy ubus lanuan, lumublub da magbalik pa pisak.\u201d "
                            }
                        ]
                    },
                    {
                        "verses": [
                            {
                                "text": "  Manga taymanghud ku kalasahan, amuna ini in sulat ku hikaruwa mawn kaniyu. Ha karuwa sulat ku ini mawn kaniyu tiyuyuan ku tuud hipatumtum kaniyu in pasal sin hindu' kasabunnalan bakas niyu diyungug ha supaya tumaptap in pamikil niyu marayaw."
                            },
                            {
                                "text": "Mabaya' ku hipatumtum kaniyu in manga lapal-kabtangan kiyapamung sin manga kanabihan sin masa nakauna yadtu, iban sin manga daakan sin Panghu' natu' \u012asa Almasi, amu in manglalappas k\u0101tu'niyu. In kat\u0101n daakan sin Almasi kiyabayta' na kaniyu sin manga kiyawakilan niya."
                            },
                            {
                                "text": " Muna-muna subay niyu tuud kah\u0101tihan marayaw sin ha sus\u016bngun ha kahinapusan sin masa awn manga tau amu in magpar\u016bl sadja sin hawa-napsu sin baran nila. Udju'-udjuun nila kamu pasal sin pag'agad niyu ha Almasi."
                            },
                            {
                                "text": "Laung nila kaniyu, \u201cBukun ka jimanji' in Almasi sin magbalik siya mari pa dunya? Na, haunu na siya bihaun? In manga kamaasan natu' yadtu amu in nagkahagad pasal sin pagbalik sin Almasi, sampay sadja sila miyatay in unu-unu kat\u0101n wala' da napinda dayn sin tagna' kaawn sin dunya!\u201d"
                            },
                            {
                                "text": "Sagawa' bukun bunnal in bichara nila yan. Tiyuud liyupa sin manga tau yan, sin ubus mayan limabay pila masa, hiyansul sin Tuhan in dunya, amu in tagna' piyapanjari niya. Dayn ha Parman sin Tuhan naawn in langit iban lupa'. In lupa' gimuwa' dayn ha tubig, iban in tubig, amu in makarihil kabuhi' ha unu-unu kat\u0101n piyaawn."
                            },
                            {
                                "text": "Damikkiyan tubig da isab in piyanghansul sin Tuhan ha dunya ha waktu sin pag'umbak-tawpan."
                            },
                            {
                                "text": "L\u0101gi' nagparman da isab in Tuhan sin in langit iban dunya ini bihaun, ha sus\u016bngun hansulun niya da sin k\u0101yu. Bang maabut na in waktu paghukum niya ha manga m\u0101nusiya' amu in way buga' nila ha Tuhan, hansulun niya da in langit iban dunya. L\u0101g'i in tau di' magmabuga' kaniya pagmulkaan ha lawm narka'."
                            },
                            {
                                "text": " Sagawa' manga taymanghud ku kalasahan, ini in tumtuma niyu tuud. Bang ha Tuhan in lugay sin hangka-adlaw biya' da sin lugay sin hangibu tahun, iban in lugay sin hangibu tahun biya' da sin lugay sin hangka-adlaw. H\u0101ti niya bang ha Tuhan sibu' da in lugay sin hangka-adlaw iban sin hangibu tahun."
                            },
                            {
                                "text": "Na, in Tuhan bukun malallay huminang sin unu-unu na kiyajanji' niya biya' na sin pikil sin tau kaibanan. Sagawa' in Tuhan mapasinsiya kaniyu, sabab in kabayaan niya wayruun m\u0101nusiya' in magmula ha adlaw mahuli. Hangkan d\u012brihilan niya pa waktu in m\u0101nusiya' kat\u0101n magtawbat sin manga dusa nila iban humundung na dayn ha manga hinang nila mang\u012b'."
                            },
                            {
                                "text": " Malayngkan, tantu tuud dumatung in adlaw, amu in pagtawagun Adlaw sin Panghu'. L\u0101gi' in adlaw yan di' tuud kaalimatahan sin tau sabab in pagbalik niya biya' yan sapantun sin pags\u016bd sin sugarul pa lawm b\u0101y. Di' kaingatan sin tau in waktu bang ku'nu. Na, bang dumatung na in waktu yan, karungugan na sin manga tau in lagublub makusug sarta' in langit malanyap na iban sin unu-unu kat\u0101n ha taas langit malanyap na hansulun sin k\u0101yu. Damikkiyan in dunya iban sin kat\u0101n luun niya, malanyap da isab hansulun sin k\u0101yu."
                            },
                            {
                                "text": " Na, pagga niyu kaingatan na sin in unu-unu kat\u0101n ha langit iban dunya malanyap da hansulun sin k\u0101yu, na subay niyu pabuntulun in addat-tab\u012bat niyu. Subay suchi in pangatayan niyu iban subay kamu magad sadja ha kabayaan sin Tuhan."
                            },
                            {
                                "text": "Yan in subay hinangun niyu ha salugay niyu nagtatagad sin adlaw pagtawagun Adlaw sin Tuhan. Tuyui niyu tuud hinanga in daakan sin Tuhan kaniyu ha supaya sumamut na in pagdatung sin adlaw niya, sabab ha Adlaw sin Tuhan, amuna isab in adlaw malanyap na mahansul sin k\u0101yu in langit iban sin unu-unu kat\u0101n ha taas langit."
                            },
                            {
                                "text": "Sagawa' jiyanjian da isab kitaniyu sin Tuhan dihilan langit ba'gu iban dunya ba'gu, amu in wayruun na unu-unu mang\u012b' ha lawm niya. Na, amu yan in tiyatagaran natu'."
                            },
                            {
                                "text": " Na, hangkan manga taymanghud ku kalasahan, ha salugay niyu nagtatagad sin waktu yan, pagtuyu' tuud kamu magpabuntul sin addat-tab\u012bat niyu ha supaya pagbalik sin Almasi, suchi in pangatayan niyu iban wayruun unu-unu mang\u012b' kabaakan niya duun kaniyu, iban ha supaya siya kasulutan kaniyu."
                            },
                            {
                                "text": "Na, amu sadja in tumtuma niyu in pasinsiya sin Panghu' natu' \u012asa Almasi. Hangkan siya di' pa magt\u016by magbalik mari pa dunya, sabab d\u012brihilan niya pa waktu in m\u0101nusiya' kat\u0101n magtawbat sin manga dusa nila, ha supaya sila makabaak kalappasan. Biya' da isab ha ini in manga palih\u0101lan nasabbut ha lawm sulat piyasampay mawn kaniyu hi Paul, hambuuk taymanghud taniyu kalasahan. In pamikil d\u012bhil kaniya sin Tuhan, amuna in siyulat niya piyasampay mawn kaniyu."
                            },
                            {
                                "text": "Na, in manga palih\u0101lan nasabbut ku ini kaniyu amuna isab in siyabbut hi Paul ha manga sulat niya. Awn manga palih\u0101lan kaibanan nasabbut niya ha sulat, amu in mahunit kah\u0101tihan. Hangkan in manga himum\u016bngan niya dihilan dugaing maana sin manga tau, amu in way pangh\u0101ti pasal sin manga palih\u0101lan ini, iban sin manga tau amu in hangkaray' magkahagad sin manga hindu' way kasabunnalan. Biya' ha yan da isab in hinang nila ha kaibanan sulat ha lawm Kitab. Na, in manga tau yan amuna in dimihil kamulahan pa baran nila."
                            },
                            {
                                "text": " Sagawa' in kamu manga taymanghud ku kalasahan, asal niyu na kaingatan in manga palih\u0101lan ini. Hangkan ayad kamu ha supaya kamu di' mar\u0101 pa kalawngan kaagi sin manga tau limalanggal sin sara' sin Tuhan, iban bat kamu di' makasiha' dayn ha hindu' kasabunnalan."
                            },
                            {
                                "text": "Sagawa' pas\u016bnga niyu in pangandul niyu ha tulung-tabang sin Panghu' natu' \u012asa Almasi, iban pas\u016bnga in ingat niyu pasal sin unu-unu kat\u0101n pasal niya. Siya in Manglalappas k\u0101tu', l\u0101gi' siya in lagguun natu' kasaumulan. Amin.  Wassalam.  "
                            }
                        ]
                    }
                ]
            },
            {
                "names": [
                    "I John"
                ],
                "usfm_id": "1JN",
                "abbreviation": "1John",
                "chapters": [
                    {
                        "verses": [
                            {
                                "text": "  Yari aku nagsulat kaniyu ha pasal hi \u012asa Almasi, amu in Parman sin Tuhan, amu in magdirihil kabuhi' sabunnal. In siya asal awn na ha wala' pa naawn in dunya. Malayngkan diyungug namu' tuud in manga bichara niya, iban k\u012bta' namu' tuud siya sin duwa mata namu'. Mattan k\u012bta' namu' tuud siya l\u0101gi' kiyaulinan namu' pa siya."
                            },
                            {
                                "text": "In siya, amu in magdirihil kabuhi' salama-lama iban sin Ama' Tuhan asal hambuuk da, sagawa' limahil siya mari pa dunya nagbaran m\u0101nusiya'. Na, k\u012bta' namu' tuud siya, hangkan sumaksi' kami mamayta' kaniyu sin pasal niya, amu in makarihil kabuhi' salama-lama, sabab piyanyata' siya sin Tuhan k\u0101mu'."
                            },
                            {
                                "text": "Na, hangkan baytaan ta kamu isab sin unu in bakas k\u012bta' iban diyungug namu', ha supaya kamu makalamud sin paghambuuk namu' iban sin Ama' Tuhan iban sin amu in Anak niya hi \u012asa Almasi."
                            },
                            {
                                "text": "Hangkan yari aku nagsulat kaniyu sin pasal yan ha supaya jumukup in kakuyagan natu' kat\u0101n."
                            },
                            {
                                "text": "  Na, bihaun hibayta' namu' kaniyu in bayta' diyungug namu' dayn kan \u012asa Almasi, amu agi, Tuhan in puunan sin kasawahan iban wayruun tuud unu-unu katigidluman guwa' dayn kaniya."
                            },
                            {
                                "text": "Na, bang kitaniyu sawpama umiyan naghahambuuk kitaniyu iban Tuhan, sagawa' himihinang da kitaniyu sin manga hinang ha katigidluman, h\u0101ti niya naghihinang da sin bukun mabuntul, na puting in bichara taniyu sabab wala' natu' da iyaagad in hindu' kasabunnalan."
                            },
                            {
                                "text": "Sagawa' bang kitaniyu miyamanaw ha kasawahan, h\u0101ti niya naghihinang sin mabuntul biya' sin Tuhan, amu in puunan sin kasawahan, na in kitaniyu naghahambuuk tuud, iban puas in kat\u0101n manga dusa taniyu dayn ha sabab sin dugu' naasag ha kamatay hi \u012asa, amu in Anak Tuhan."
                            },
                            {
                                "text": " Na, bang kitaniyu umiyan way dusa taniyu, na iyakkalan taniyu in baran natu' iban in kasabunnalan sin Tuhan wayruun ha lawm atay natu'."
                            },
                            {
                                "text": "Sagawa' bang kitaniyu magsabunnal pa Tuhan sin manga dusa nahinang taniyu, na tantu ampunun kitaniyu sin Tuhan iban \u012bgan niya in unu-unu kat\u0101n mang\u012b' ha lawm atay taniyu, sabab in siya mabuntul iban kapangandulan taniyu sin agarun niya tuud in janji' niya."
                            },
                            {
                                "text": "Na, bang kitaniyu umiyan sin way kitaniyu nakahinang sin unu-unu makarusa, na piyanghimuting natu' in Tuhan iban in Parman niya wala' him\u016bp pa lawm atay taniyu. "
                            }
                        ]
                    },
                    {
                        "verses": [
                            {
                                "text": "  Na, in kamu manga anak-apu' ku, hangkan aku nagsulat kaniyu pasal sin manga palih\u0101lan nasabbut ku, ha supaya kamu di' makahinang sin manga makarusa. Sagawa' bang sawpama awn hambuuk k\u0101tu'niyu in magdusa, na, awn hambuuk tau mabuntul tuud in tumabang k\u0101tu'niyu mangayu' kaampunan pa Ama' Tuhan. In siya ini amuna hi \u012asa Almasi."
                            },
                            {
                                "text": "L\u0101gi', in dugu'-nyawa hi \u012asa Almasi amuna in nakapapas sin manga dusa natu', iban bukun sadja isab manga dusa natu', sagawa' iyakuhan niya in dusa sin m\u0101nusiya' kat\u0101n."
                            },
                            {
                                "text": " Na, bang kitaniyu magkahagad huminang sin manga daakan sin Tuhan, na yan amuna in tanda' tuud sin in kitaniyu agad tuud ha Tuhan."
                            },
                            {
                                "text": "Bang awn tau umiyan in siya agad ha Tuhan, sagawa' wala' niya da iyaagad in manga daakan sin Tuhan, na in tau yan putingan iban wayruun kasabunnalan ha lawm atay niya."
                            },
                            {
                                "text": "Sagawa' hisiyu-siyu in magkahagad ha Parman sin Tuhan, na in lasa niya ha Tuhan dayn ha bigi-jantung niya tuud. Na, amu ini in tanda' sin in kitaniyu naghahambuuk tuud iban Tuhan bang kitaniyu magkahagad kaniya."
                            },
                            {
                                "text": "Hisiyu-siyu in umiyan sin in siya naghahambuuk iban Tuhan, subay in kawl-piil niya biya' sin kawl-piil hi \u012asa Almasi."
                            },
                            {
                                "text": "  Manga taymanghud ku kalasahan, in daakan hisulat ku kaniyu bihaun bukun ba'gu gimuwa', karna' in daakan ini pasal sin subay kamu maglasa-liyasahi, bakas niyu na diyungug niyas\u012bhat kaniyu ha waktu tagna' niyu nagparachaya ha Almasi."
                            },
                            {
                                "text": "Malayngkan minsan isab bakas niyu na diyungug in daakan ini, na maitung da isab ini hambuuk daakan ba'gu, sabab dayn ha nahinang sin Almasi iyampa natu' k\u012bta' bang biya' diin tuud in bunnal pagkasi-lasa. Damikkiyan in kamu piyakikita' niyu da isab in pagkasi-lasa niyu, sabab kiyarihilan na kasawahan in pamikil niyu. Na, masuuk na ma\u012bg in katigidluman sabab simi'nag na in kasawahan, amu in hindu' bunnal naug dayn ha Tuhan."
                            },
                            {
                                "text": " Na, hisiyu-siyu in umiyan sin in siya ha lawm kasawahan miyamagad sin daakan sin Tuhan, sagawa' marugal siya ha pagkahi niya, na in siya yan masi ha lawm katigidluman, masi wala' miyamagad sin daakan sin Tuhan."
                            },
                            {
                                "text": "Hisiyu-siyu in bunnal malasa ha pagkahi niya, na in siya yan ha lawm kasawahan sin Tuhan, miyamagad sin daakan niya. Hangkan wayruun unu-unu mang\u012b' ha lawm atay niya amu in makar\u0101 kaniya huminang sin makarusa."
                            },
                            {
                                "text": "Sagawa' hisiyu-siyu in marugal ha pagkahi niya, in siya yan ha lawm katigidluman. Mang\u012b' in hinang niya. Miyamanaw siya ha lawm katigidluman, iban di' niya kaingatan bang siya harap pakain, sabab wayruun unu-unu kakitaan niya ha lawm katigidluman."
                            },
                            {
                                "text": "Na, sulatan ta kamu manga anak-apu' ku, sabab in manga dusa niyu iyampun na sin Tuhan sabab sin nahinang sin Almasi."
                            },
                            {
                                "text": "Sulatan ta kamu manga tau-maas, sabab in kamu agad na kan \u012asa Almasi, amu in asal na awn ha wala' pa napaawn in unu-unu kat\u0101n. Sulatan ta kamu manga bata'-ba'gu, sabab wala' kamu nar\u0101 sin sasat sin Saytan Puntukan, amu in puunan sin kat\u0101n kang\u012ban. Sulatan ta kamu manga anak-apu' ku, sabab in kamu agad na ha Tuhan Ama' natu'."
                            },
                            {
                                "text": "Sulatan ta kamu manga tau-maas, sabab in kamu agad na ha Almasi, amu in asal na awn ha wala' pa napaawn in unu-unu kat\u0101n. Sulatan ta kamu manga bata'-ba'gu, sabab makusug na in parachaya niyu ha Almasi, l\u0101gi' biyubutang niyu tuud in Parman sin Tuhan ha lawm atay niyu, iban wala' tuud kamu nar\u0101 sin sasat sin Saytan, amu in puunan sin kat\u0101n kang\u012ban."
                            },
                            {
                                "text": " Ayaw niyu pahalgaa ha lawm atay niyu in manga hinang iban addat-tab\u012bat sin manga tau bukun agad ha Tuhan, iban ayaw niyu pahalgaa ha lawm atay niyu in unu-unu amu in suku' sadja sin dunya. Karna' bang amu ini in pahalgaun niyu ha lawm atay niyu, na wayruun lasa niyu ha Tuhan, Ama' natu'."
                            },
                            {
                                "text": "Karna' in unu-unu kat\u0101n hinang mang\u012b' d\u012b ha dunya biya' na sin hawa-napsu sin anggawta'-baran, magnapsu sin unu-unu kat\u0101n kakitaan iban kabayaan iban sin pagbantug sadja sin alta', bukun yan guwa' dayn ha Tuhan Ama' natu', sabab in manga kat\u0101n hinang mang\u012b' biya' ha yan guwa' dayn ha pikilan sin tau bukun agad ha Tuhan."
                            },
                            {
                                "text": "In dunya ini iban sin unu-unu kat\u0101n luun niya, amu in pagnapsuhan sin manga m\u0101nusiya', in kas\u016bngan niya malanyap da; sagawa' in tau magkahagad huminang sin kabayaan sin Tuhan, awn kabuhi' niya kasaumulan didtu ha surga'."
                            },
                            {
                                "text": "  Na, manga anak-apu' ku, masuuk na in kahinapusan sin masa taniyu. Bakas na kamu isab kiyabaytaan sin bang masuuk na in kahinapusan sin masa gumuwa' na in Tau Lidjal amu in kumuntara tuud ha Almasi. Na, bihaun timaud na tuud in kimuntara ha Almasi, hangkan kaingatan natu' sin masuuk na in kahinapusan sin masa."
                            },
                            {
                                "text": "Na, in manga kimukuntara ini ha Almasi tagna' bakas hangka-agaran iban kitaniyu, sagawa' miyutas na sila dayn k\u0101tu'niyu. In sila yan bukun tuud hangka-atay iban kitaniyu, sabab bang sila yan hangka-atay iban kitaniyu, di' sila mutas dayn k\u0101tu'. Sagawa' miyutas sila dayn k\u0101tu', hangkan tumampal na sin in sila mattan tuud bukun hangka-agaran iban kitaniyu."
                            },
                            {
                                "text": " Sagawa' in kamu bukun sibu' iban sila, sabab piyah\u016bp na sin Almasi in R\u016b sin Tuhan mawn kaniyu. Hangkan in kamu kat\u0101n makaingat sin hindu' kasabunnalan."
                            },
                            {
                                "text": "Sulatan ta kamu bukun pasal awam kamu sin hindu' kasabunnalan, sagawa' pasal kaingatan niyu in hindu' kasabunnalan, iban kaingatan niyu da isab sin wayruun puting in gumuwa' dayn ha hindu' kasabunnalan."
                            },
                            {
                                "text": " Na, hisiyu baha' in putingan? Mattan hisiyu-siyu in umiyan sin in hi \u012asa bukun Almasi, amu in kiyawakilan sin Tuhan magbaya' ha unu-unu kat\u0101n, na in tau yan tantu tuud putingan. In tau yan kuntara sin Almasi. Di' siya magkahagad ha Ama' Tuhan iban di' siya magkahagad ha Anak Tuhan."
                            },
                            {
                                "text": "Karna' hisiyu-siyu in di' magkahagad sin in hi \u012asa Almasi amuna in Anak Tuhan, na h\u0101ti niya di' da isab siya magkahagad ha Ama' Tuhan. Sagawa' hisiyu-siyu in tumampal magsabunnal sin in hi \u012asa amuna in Almasi Anak Tuhan, in siya yan nagkahagad tuud ha Tuhan, Ama' natu'."
                            },
                            {
                                "text": " Na, hangkan pah\u016bpa tuud pa lawm atay niyu in nas\u012bhat bakas niyu diyungug tagna'. Bang niyu pah\u016bpun pa lawm atay niyu in nas\u012bhat yan, na tumutug in paghambuuk niyu iban sin Almasi amu in Anak Tuhan iban sin Ama' Tuhan,"
                            },
                            {
                                "text": "sabab jiyanjian kitaniyu sin Almasi dihilan kabuhi' salama-lama."
                            },
                            {
                                "text": " Sulatan ta kamu ha supaya kamu makahalli' dayn ha manga tau amu in manghindu' kaniyu sin bukun kasabunnalan bat kamu mar\u0101 pa kalawngan."
                            },
                            {
                                "text": "Sagawa' in kamu, piyah\u016bp na sin Almasi in R\u016b sin Tuhan, mawn kaniyu, hangkan di' na kamu magkalagihan tau manghindu' kaniyu. Sabab in R\u016b sin Tuhan amu in manghindu' kaniyu sin unu-unu kat\u0101n, iban in kat\u0101n hindu' niya bunnal, bukun puting. Kahagara niyu in hindu' sin R\u016b sin Tuhan iban patutuga niyu tuud in paghambuuk niyu iban sin Almasi."
                            },
                            {
                                "text": " Na, pagga biya' ha yan in kah\u0101lan, manga anak-apu' ku, patutuga niyu tuud in paghambuuk niyu iban sin Almasi ha supaya kitaniyu di' muga' iban di' sumipug umalup kaniya bang siya magbalik na mari pa dunya."
                            },
                            {
                                "text": " Na, kaingatan niyu sin mabuntul tuud in Almasi, hangkan kaingatan niyu da isab sin hisiyu-siyu in maghinang sin mabuntul, in siya yan anak sin Tuhan. "
                            }
                        ]
                    },
                    {
                        "verses": [
                            {
                                "text": "  Na, dungug kamu! In Ama' Tuhan landu' tuud malasa k\u0101tu'niyu, hangkan dayn ha sabab landu' tuud in lasa niya k\u0101tu'niyu, \u012btung niya kitaniyu manga anak niya. Na, mattan tuud in kitaniyu nahinang na anak niya! Sagawa' di' kitaniyu kah\u0101tihan sin manga tau, amu in nagpaparuli sadja sin manga kah\u0101lan d\u012b ha dunya, sabab wala' nila da isab kiyah\u0101tihan in Tuhan."
                            },
                            {
                                "text": "Manga taymanghud ku kalasahan, bihaun in kitaniyu ini anak na sin Tuhan, sagawa' bukun pa matampal bang unu in kaawnan natu'. Malayngkan, kaingatan natu' bang magbalik na in Almasi mari pa dunya, in kitaniyu mabiya' na kaniya, sabab kakitaan natu' na bang biya' diin tuud in dagbus niya."
                            },
                            {
                                "text": "Na, hisiyu-siyu in magkahagad iban nagtatagad tuud sin pagdatung sin waktu ini, tantu pabuntulun niya tuud in atay niya biya' sin kabuntul sin atay sin Almasi."
                            },
                            {
                                "text": " Hisiyu-siyu in maghinang sin makarusa, lumanggal da isab siya sin sara' sin Tuhan, sabab in maghinang sin makarusa manglanggal sara' sin Tuhan."
                            },
                            {
                                "text": "Na, kaingatan niyu na sin in Almasi limahil mari pa dunya mamuas sin dusa sin manga m\u0101nusiya', ampa in Almasi wayruun tuud dusa niya."
                            },
                            {
                                "text": "Hangkan hisiyu-siyu in naghahambuuk iban sin Almasi, nalawa' na in baya' niya maghinang sin manga makarusa. Sagawa' hisiyu-siyu in masi naghihinang sin manga makarusa, in siya yan wala' tuud nakah\u0101ti pasal sin Almasi, l\u0101gi' bukun tuud agad kaniya."
                            },
                            {
                                "text": " Na, manga anak-apu' ku, halli' tuud kamu dayn ha manga tau, amu in mangakkal mangd\u0101 kaniyu pa kalawngan. Hisiyu-siyu in maghinang sin mabuntul, na in atay niya mabuntul, biya' sin atay sin Almasi amu in mabuntul tuud."
                            },
                            {
                                "text": "Hisiyu-siyu in masi maghinang sin makarusa, na in siya yan suku' sin Iblis, sabab in Iblis asal nagdusa dayn ha awwal tagna' pa. Na, dayn ha pasal ini limahil mari pa dunya in Anak Tuhan, ha supaya malubu in kat\u0101n hinang mang\u012b' sin Iblis."
                            },
                            {
                                "text": " Hisiyu-siyu in anak na sin Tuhan, na nalawa' na in baya' niya maghinang sin makarusa, sabab in siya biya' na sin Tuhan, amu in di' maghinang sin unu-unu mang\u012b'. L\u0101gi', way na baya' niya maghinang sin unu-unu makarusa, sabab in Tuhan amuna in Ama' niya."
                            },
                            {
                                "text": "Na, biya' ha ini in piyagbiddaan sin manga tau anak sin Tuhan iban sin manga tau anak sin Iblis. Hisiyu-siyu in di' maghinang sin mabuntul iban di' malasa ha pagkahi niya, na in siya yan bukun anak sin Tuhan."
                            },
                            {
                                "text": "  In muna-muna tuud nas\u012bhat diyungug niyu tagna', amuna in daakan sin subay kitaniyu maglasa-liyasahi."
                            },
                            {
                                "text": "Ayaw niyu singuri in bakas nahinang hi K\u0101bil amu in agad ha Saytan, amu in puunan sin kat\u0101n kang\u012ban. Piyatay niya in manghud niya. Na, mayta' niya piyatay in manghud niya? Na, sabab marayaw in manga hinang sin manghud niya, ampa in siya mang\u012b' in manga hinang niya."
                            },
                            {
                                "text": " Na, hangkan manga taymanghud ku, ayaw kamu mainu-inu bang kamu kabunsihan sin manga tau, amu in bukun agad ha Tuhan."
                            },
                            {
                                "text": "Kaingatan natu' in kitaniyu napinda na. In tagna' biya' kitaniyu hantang manga patay, h\u0101ti niya butas dayn ha Tuhan, sagawa' bihaun bunnal na tuud in kabuhi' natu', h\u0101ti niya naghambuuk na iban Tuhan. Kaingatan natu' ini, sabab malasa na kitaniyu ha pagkahi natu'. Hisiyu-siyu in di' malasa ha pagkahi niya, na masi siya biya' hantang patay."
                            },
                            {
                                "text": "Hisiyu-siyu in mabunsi ha pagkahi niya, biya' da siya sin hambuuk m\u0101munu', iban kaingatan niyu da isab sin in tau m\u0101munu' wayruun kabuhi' niya salama-lama."
                            },
                            {
                                "text": " Na, kaingatan natu' na bang biya' diin in bunnal pagkasi-lasa, sabab napakita' na k\u0101tu' sin Almasi sin dayn ha sabab sin kasi-lasa niya k\u0101tu'niyu, l\u012blla' niya in dugu'-nyawa niya, ha supaya mapapas in manga dusa taniyu. Na, damikkiyan in kitaniyu, subay lilla' mapatay sabab-karna' sin pagkahi taniyu!"
                            },
                            {
                                "text": "Na, bang sawpama kakitaan sin hambuuk tau taga alta' in pagkahi niya kiyasisigpitan, ampa di' niya tabangun, na in siya yan way lasa niya ha Tuhan."
                            },
                            {
                                "text": "Na, manga anak-apu' ku in pagkasi-lasa natu' subay bukun ha simud sadja, sagawa' subay natu' hipakita' in bunnal pagkasi-lasa dayn ha tulung-tabang taniyu ha pagkahi natu'."
                            },
                            {
                                "text": "  Na, bang bunnal in pagkasi-lasa natu', na makatantu kitaniyu sin iyaagad natu' tuud in hindu' kasabunnalan. L\u0101gi', dayn ha pasal ini wayruun kabugaan natu' mangarap pa Tuhan."
                            },
                            {
                                "text": "Minsan da ha pikilan natu' mat\u016bp kitaniyu butangan hukuman sin Tuhan di' kitaniyu mahanggaw, sabab kaingatan natu' sin labi in dayaw sin hukuman sin Tuhan dayn sin hukuman natu', hukuman m\u0101nusiya', sabab in unu-unu kat\u0101n kaingatan sin Tuhan."
                            },
                            {
                                "text": " Na, hangkan manga taymanghud ku kalasahan, bang kitaniyu bukun mahanggaw pasal sin manga dusa taniyu, (sabab iyampun na kitaniyu sin Tuhan,) na di' na kitaniyu mabuga' mangarap pa Tuhan."
                            },
                            {
                                "text": "Dihilan kitaniyu sin Tuhan sin unu-unu na pangayuun taniyu, sabab kiyahagad natu' in manga daakan niya iban h\u012bhinang natu' in unu-unu makasulut kaniya."
                            },
                            {
                                "text": "Ini in daakan sin Tuhan k\u0101tu'niyu: subay kitaniyu magparachaya kan \u012asa Almasi, amu in Anak Tuhan, iban subay kitaniyu maglasa-liyasahi biya' da isab sin daakan k\u0101tu' sin Almasi."
                            },
                            {
                                "text": "Hisiyu-siyu in magkahagad sin manga daakan sin Tuhan, in siya naghahambuuk iban Tuhan, iban taptap duun kaniya in Tuhan. L\u0101gi', kaingatan natu' naghahambuuk kitaniyu iban Tuhan ha sabab sin R\u016b niya piyah\u016bp niya pa lawm atay taniyu. "
                            }
                        ]
                    },
                    {
                        "verses": [
                            {
                                "text": "  Manga taymanghud ku kalasahan, ayaw kamu magkahagad ha hisiyu-siyu sadja tau amu in umiyan hiyuh\u016bp siya sin R\u016b sin Tuhan. Sagawa' dungdungi niyu na tuud marayaw in hindu' niya, ampa niyu kitaa bang siya hiyuh\u016bp sin R\u016b sin Tuhan, atawa bukun. Karna' bihaun mataud na nabi bukun bunnal gimuwa' ha dunya."
                            },
                            {
                                "text": "Na, biya' ha ini in pangitaan niyu bang in tau bunnal hiyuh\u016bp sin R\u016b sin Tuhan. Hisiyu-siyu in magsabunnal manghindu' sin in hi \u012asa Almasi miyari pa dunya nagbaran m\u0101nusiya', na in tau yan hiyuh\u016bp sin R\u016b sin Tuhan."
                            },
                            {
                                "text": "Sagawa' hisiyu-siyu in manghimuting sin hindu' ini pasal hi \u012asa, na in tau yan wala' hiy\u016bp sin R\u016b sin Tuhan sabab in hindu' niya yan guwa' dayn ha pikilan sin kuntara sin Almasi. Na, bakas niyu na diyungug sin magkakari pa dunya in kuntara sin Almasi, manglidjal ha manga m\u0101nusiya'. Na, bihaun timagna' na in manga tau miyagad ha pikilan sin kuntara sin Almasi."
                            },
                            {
                                "text": " Sagawa' in kamu manga anak-apu' ku, suku' kamu sin Tuhan. Iban wala' kamu nar\u0101 miyagad sin hindu' sin manga nabi bukun bunnal, sabab labi makawasa in R\u016b sin Tuhan, amu in himuh\u016bp duun kaniyu, dayn sin Saytan Puntukan, amu in iyaagaran sin manga tau bukun agad ha Tuhan."
                            },
                            {
                                "text": "In manga nabi bukun bunnal, hangka-agaran iban sin manga tau bukun agad ha Tuhan; hangkan manghindu' sadja sila sin manga palih\u0101lan, amu in malabi ha atay sin manga tau bukun agad ha Tuhan. Na, dungugun sila sin manga tau bukun agad ha Tuhan."
                            },
                            {
                                "text": "Sagawa' in kitaniyu suku' sin Tuhan. Na, hisiyu-siyu in agad tuud ha Tuhan, na dumungug siya sin hindu' natu', sagawa' hisiyu-siyu in bukun suku' sin Tuhan, na di' dumungug sin hindu' natu'. Na, biya' ha yan in pangitaan natu' sin piyagbiddaan sin hindu' kasabunnalan dayn ha Tuhan iban sin hindu' pa kalawngan dayn ha Saytan Puntukan."
                            },
                            {
                                "text": "  Manga taymanghud ku kalasahan, subay kitaniyu maglasa-liyasahi, sabab Tuhan in puunan sin pagkasi-lasa. Hisiyu-siyu in malasa ha pagkahi niya, in siya anak sin Tuhan iban kaingatan niya tuud in Tuhan."
                            },
                            {
                                "text": "Hisiyu-siyu in di' malasa ha pagkahi niya, na di' niya kaingatan tuud in Tuhan, sabab in Tuhan puunan sin kasi-lasa bunnal."
                            },
                            {
                                "text": "L\u0101gi', piyakita' na sin Tuhan bang biya' diin in lasa niya k\u0101tu'niyu. Piyalahil niya mari pa dunya in hambuuk-buuk Anak niya, ha supaya niya kitaniyu karihilan kabuhi' salama-lama dayn ha sabab sin nahinang sin Anak niya. Biya' ha yan in pagpakita' sin Tuhan sin lasa niya."
                            },
                            {
                                "text": "Na, in bunnal pagkasi-lasa, amuna in biya' sin lasa sin Tuhan k\u0101tu'niyu, bukun lasa taniyu ha Tuhan, karna' piyalahil niya mari pa dunya in Anak niya limilla' sin dugu'-nyawa niya, ha supaya maampun in manga dusa taniyu. Na, in yan h\u012bnang niya pasal sin asal siya malasa k\u0101tu'niyu."
                            },
                            {
                                "text": "Na, manga taymanghud ku kalasahan, pagga biya' ha yan in laggu' sin lasa sin Tuhan k\u0101tu'niyu, na subay kitaniyu maglasa-liyasahi."
                            },
                            {
                                "text": "Bunnal wayruun tau in nakakita' ha Tuhan, sagawa' bang kitaniyu maglasa-liyasahi, in Tuhan humambuuk k\u0101tu'niyu iban in lasa taniyu kaniya hum\u016bp na tuud pa lawm bigi-jantung taniyu."
                            },
                            {
                                "text": " Matantu natu' sin himahambuuk kitaniyu ha Tuhan iban in siya himahambuuk da isab k\u0101tu'niyu, sabab sin R\u016b sin Tuhan piyah\u016bp niya mari k\u0101tu'niyu."
                            },
                            {
                                "text": "Bakas namu' k\u012bta' tuud sin duwa mata namu' in Anak Tuhan, amu in piyalahil sin Tuhan mari pa dunya lumappas sin dusa sin manga m\u0101nusiya'. Na, biyabaytaan namu' in manga tau sin pasal niya."
                            },
                            {
                                "text": "Hisiyu-siyu in magsabunnal sin in hi \u012asa amuna in Anak Tuhan, na in siya naghahambuuk iban Tuhan iban in Tuhan himahambuuk kaniya."
                            },
                            {
                                "text": "Na, kaingatan iban natatantu natu' tuud sin malasa in Tuhan k\u0101tu'niyu.  In Tuhan amu in puunan sin kasi-lasa bunnal. Na, hisiyu-siyu in malasa ha Tuhan iban ha pagkahi niya, na in siya himahambuuk ha Tuhan iban in Tuhan himahambuuk kaniya."
                            },
                            {
                                "text": "In lasa taniyu pa Tuhan piyah\u016bp niya tuud pa lawm bigi-jantung natu', ha supaya kitaniyu di' muga' bang dumatung na in waktu paghukum ha m\u0101nusiya' kat\u0101n. Na, hangkan kitaniyu di' muga', sabab in kah\u0101lan natu' d\u012b ha dunya biya' da isab sin kah\u0101lan sin Almasi."
                            },
                            {
                                "text": "Na, wayruun kabugaan ta sin unu-unu na kamulahan dayn ha hisiyu-siyu na malasa tuud k\u0101tu'niyu. In bunnal tuud pagkasi-lasa maka\u012bg sin unu-unu na kabugaan ta. Hisiyu-siyu in mabuga', h\u0101ti niya, wala' pa tuud him\u016bp pa lawm atay niya in bunnal pagkasi-lasa, karna' hisiyu-siyu in mabuga' nagpipikil siya sin siksaun siya sin Tuhan."
                            },
                            {
                                "text": " Naawn in pagkasi-lasa taniyu sabab Tuhan in muna limasa k\u0101tu'niyu."
                            },
                            {
                                "text": "Bang awn tau umiyan malasa siya ha Tuhan, sagawa' mabunsi siya ha pagkahi niya, na in tau yan putingan. Karna' biya' diin in kalasa niya ha Tuhan, amu in wala' niya k\u012bta', bang siya di' malasa ha pagkahi niya, amu in k\u012bkita' niya?"
                            },
                            {
                                "text": "Na, biya' ha ini in daakan sin Almasi k\u0101tu'niyu. Hisiyu-siyu in malasa ha Tuhan, subay da isab siya malasa ha pagkahi niya. "
                            }
                        ]
                    },
                    {
                        "verses": [
                            {
                                "text": "  Hisiyu-siyu in magparachaya sin hi \u012asa amuna in Almasi, (amu in kiyawakilan sin Tuhan magbaya' ha unu-unu kat\u0101n) na in siya yan anak sin Tuhan. Na, biya' takdil ha kitaniyu m\u0101nusiya', bang kita malasa ha ama' ta, na awn da isab lasa taniyu ha manga anak niya, manga taymanghud ta. Na, biya' da isab ha yan in hantang sin lasa taniyu ha Tuhan."
                            },
                            {
                                "text": "Bang kita malasa ha Tuhan iban iyaagad taniyu in manga daakan niya, na amuna in tanda' sin awn lasa taniyu ha manga anak niya, manga pagkahi taniyu."
                            },
                            {
                                "text": "Na, in h\u0101ti niya bang kita malasa ha Tuhan subay ta kahagarun in manga daakan niya. Ampa in manga daakan niya bukun mahunit hinangun,"
                            },
                            {
                                "text": "sabab in sasuku' anak sin Tuhan di' mar\u0101 sin sasat d\u012b ha dunya, iban hangkan kitaniyu di' mar\u0101 sin sasat d\u012b ha dunya, sabab mangandul kitaniyu kan \u012asa Almasi."
                            },
                            {
                                "text": "Na, hangkan amura in di' mar\u0101 sin sasat d\u012b ha dunya, in manga sasuku' sin magparachaya sin hi \u012asa amuna in Anak Tuhan. "
                            },
                            {
                                "text": "  Na, biya' ha ini in tanda' piyakita' hi \u012asa sin siya na tuud in limahil pa dunya (mamuas sin manga dusa sin m\u0101nusiya'). Muna-muna, nagpaligu' siya sin tubig. Hikaruwa, naasag in dugu' niya iban miyatay siya ha kalansang kaniya pa usuk. Na, in pagpaligu' iban sin pag'asag hi \u012asa sin dugu' niya, amuna in tanda' sin siya na tuud in Almasi. L\u0101gi', in R\u016b sin Tuhan, amu in di' magpuputing, simaksi' da isab sin kasabunnalan pasal hi \u012asa."
                            },
                            {
                                "text": "In t\u016b parakala' ini,"
                            },
                            {
                                "text": "in pagpaligu', in pag'asag sin dugu' hi \u012asa iban sin bayta' sin R\u016b sin Tuhan, amuna in tumindug saksi' mamayta' sin bunnal tuud in hi \u012asa amuna in Almasi. Na, magkugdan tuud in bayta' sin t\u016b parakala' ini."
                            },
                            {
                                "text": "Na, in kitaniyu magkahagad sin kasabunnalan saksian sin tau, na labi awla subay kitaniyu magkahagad sin kasabunnalan siyaksian sin Tuhan, sabab labi marayaw in saksi' niya. Siyaksian sin Tuhan sin in hi \u012asa amuna in Anak niya."
                            },
                            {
                                "text": "Na, hisiyu-siyu in magparachaya iban mangandul ha Anak Tuhan, na kaingatan niya ha lawm atay niya sin bunnal tuud in siyaksian sin Tuhan. Sagawa' hisiyu-siyu in di' magparachaya sin kasabunnalan biyayta' sin Tuhan sin in hi \u012asa amuna in Anak niya, na biya' da siya imiyan in Tuhan putingan, sabab di' siya magkahagad sin kasabunnalan siyaksian sin Tuhan."
                            },
                            {
                                "text": "Na, ini in kasabunnalan kabayaan sin Tuhan hipaingat k\u0101tu'niyu. Dayn ha pasal sin Anak niya, in kitaniyu d\u012bhilan niya kabuhi' salama-lama."
                            },
                            {
                                "text": "Hangkan hisiyu-siyu in himahambuuk tuud ha Anak Tuhan, na awn kabuhi' niya salama-lama, sagawa' hisiyu-siyu in wala' himahambuuk tuud ha Anak Tuhan, na wayruun kabuhi' niya salama-lama."
                            },
                            {
                                "text": "  Na, sulatan ta kamu, sasuku' sin kamu magparachaya ha Anak Tuhan, ha supaya niyu kaingatan sin awn na kabuhi' niyu salama-lama."
                            },
                            {
                                "text": "Wayruun kabugaan taniyu mangarap pa Tuhan, sabab kaingatan taniyu sin dungugun sin Tuhan in unu-unu pangayuun taniyu bang magkugdan iban sin kabayaan niya."
                            },
                            {
                                "text": "Na, pagga natu' kaingatan na sin dungugun kitaniyu sin Tuhan ha sakaba' kitaniyu mangarap kaniya, na kaingatan natu' da isab sin dihilan niya kitaniyu sin unu-unu pangayuun natu' kaniya."
                            },
                            {
                                "text": " Na, bang sawpama awn pagkahi niyu kakitaan niyu naghihinang sin makarusa, amu in dusa di' makar\u0101 pa kasiksaan salama-lama, pangayui niyu siya duwaa pa Tuhan, ha supaya siya maampun. Karihilan siya sin Tuhan kabuhi' salama-lama. Biya' ha yan in hinanga niyu ha manga tau, amu in nakarusa sin dusa, amu in di' makar\u0101 pa kasiksaan salama-lama. Tantu awn isab manga dusa amu in makar\u0101 pa kasiksaan salama-lama. Na, di' isab aku umiyan sin subay niyu pangayuan duwaa pa Tuhan in manga tau magdusa sin biya' ha yan, sabab way da p\u016bs."
                            },
                            {
                                "text": "Bunnal in kat\u0101n hinang mang\u012b' dusa, sagawa' awn dusa amu in di' makar\u0101 pa kasiksaan salama-lama."
                            },
                            {
                                "text": " Na, kaingatan natu' sin sasuku' sin naitung na anak sin Tuhan bukun na tattap naghihinang sin makarusa, sabab iyaayaran sila dayn ha manga hinang mang\u012b' kaagi sin Anak Tuhan, ampa sila di' magmula kaagi sin Iblis, amu in puunan sin kat\u0101n mang\u012b'."
                            },
                            {
                                "text": " Kaingatan natu' sin in kitaniyu suku' na sin Tuhan, sagawa' in tau kat\u0101n amu in nagpaparuli sadja sin kah\u0101lan sin dunya, in sila yan ha lawm lima sin Saytan Puntukan, amu in puunan sin kat\u0101n mang\u012b'."
                            },
                            {
                                "text": "Kaingatan natu' sin in Almasi, amu in Anak Tuhan, bakas miyari pa dunya iban d\u012bhilan niya kitaniyu pangh\u0101ti marayaw, ha supaya natu' kaingatan bang hisiyu tuud in Tuhan bunnal. Naghahambuuk kitaniyu iban Tuhan sabab sin parachaya iban paghambuuk natu' iban hi \u012asa Almasi, amu in Anak Tuhan. Na, amuna ini in Tuhan bunnal, amu in magdirihil sin kabuhi' salama-lama."
                            },
                            {
                                "text": " Na, manga anak-apu' ku, halli' tuud kamu bat kamu di' mar\u0101 sin sasat magtuhan ha unu-unu na dugaing dayn ha amu in bunnal tuud Tuhan!  Wassalam.  "
                            }
                        ]
                    }
                ]
            },
            {
                "names": [
                    "II John"
                ],
                "usfm_id": "2JN",
                "abbreviation": "2John",
                "chapters": [
                    {
                        "verses": [
                            {
                                "text": "  Sulat ini naug dayn k\u0101ku', hambuuk nagtatau-maas ha manga tau suku' sin Tuhan. Hipasampay ku in sulat ini mawn pa hambuuk babai nap\u012b' sin Tuhan suku' niya iban na sin manga anak niya. Malasa tuud aku kaniyu. L\u0101gi' bukun sadja isab aku in malasa kaniyu, sagawa' sampay in kat\u0101n, amu in makaingat sin kasabunnalan pasal sin Tuhan, malasa da isab kaniyu,"
                            },
                            {
                                "text": "sabab in kasabunnalan pasal sin Tuhan yari ha lawm atay taniyu iban di' tuud yan ma\u012bg dayn k\u0101tu' kasaumulan."
                            },
                            {
                                "text": " Mura-murahan bang mayan kitaniyu dihilan tulung-tabang, iban kaulungan, l\u0101gi' dihilan kasannyangan in lawm atay taniyu kaagi sin Tuhan, Ama' taniyu iban hi \u012asa Almasi, amu in Anak Tuhan. Mura-murahan bang mayan in manga ini hirihil sin Tuhan k\u0101tu'niyu amu in nakaingat sin kasabunnalan pasal sin Tuhan iban naglalasa-liyasahi."
                            },
                            {
                                "text": "  Kiy\u016bgan tuud aku pag'ingat ku sin in kaibanan anak mu miyamagad tuud sin hindu' kasabunnalan biya' sin daakan k\u0101tu'niyu sin Tuhan, Ama' taniyu."
                            },
                            {
                                "text": "Na, hangkan yari aku nagsulat kaymu Inda', humindu' magpatumtum sin daakan sin subay in kitaniyu kat\u0101n maglasa-liyasahi. In daakan ini bukun iyampa gimuwa', sabab bakas natu' na yan diyungug sin waktu tagna' natu' nagparachaya ha Almasi."
                            },
                            {
                                "text": "Karna' bang kitaniyu maglasa-liyasahi, in h\u0101ti niya naagad natu' tuud in manga daakan sin Tuhan. Ampa in daakan niya amuna in bakas diyungug niyu ha waktu tagna' niyu nagparachaya ha Almasi sin subay in kamu kat\u0101n tattap maglasa-liyasahi."
                            },
                            {
                                "text": " Agara niyu tuud in daakan ini, sabab bihaun mataud na in manghihindu' sin puting pa kahula'-hulaan. In manga tau ini di' magkahagad sin hi \u012asa Almasi bakas limahil mari pa dunya nagbaran m\u0101nusiya'. Na, in tau amu in manghimuting sin kasabunnalan pasal sin Almasi, in siya yan manglilidjal iban kuntara sin Almasi."
                            },
                            {
                                "text": "Na, hangkan halli' tuud kamu ha supaya di' maluppas in kat\u0101n bakas piyagluugan taniyu, iban ha supaya matabuk niyu in kat\u0101n karayawan kiyajanji' sin Tuhan kaniyu."
                            },
                            {
                                "text": " Hisiyu-siyu in lumiyu ha hindu' sin Almasi, l\u0101gi' mangganap sin hindu' way kasabunnalan, na in tau yan wala' naghahambuuk iban Tuhan. Malayngkan, hisiyu-siyu in matutug in pag'agad niya ha hindu' sin Almasi, in siya naghahambuuk iban sin Tuhan, Ama' natu', iban sin Almasi, amu in Anak Tuhan."
                            },
                            {
                                "text": "Na, hangkan hisiyu-siyu in tau mawn manghindu' kaniyu sin hindu' dugaing dayn sin hindu' sin Almasi, ayaw niyu siya palanjala pa b\u0101y niyu, iban ayaw niyu siya saginaha."
                            },
                            {
                                "text": "Karna' hisiyu-siyu in tau sumagina kaniya, biya' da in tau yan miyagad kaniya huminang sin manga mang\u012b'."
                            },
                            {
                                "text": "  Mataud pa in mabaya' ku hibayta' kaniyu, sagawa' di' ku na hipaagad ha sulat ini. Bang way da baya-baya, makakawn da aku makapagkita' iban kamu, iban makapagbichara kitaniyu marayaw ha supaya jumukup in kakuyagan taniyu."
                            },
                            {
                                "text": " Na, mahuli dayn duun, in manga anak sin taymanghud mu d\u012b ha ini, amu in nap\u012b' da isab sin Tuhan suku' niya, yari magsampay sin salam-duwaa nila kaniyu.  Wassalam.  "
                            }
                        ]
                    }
                ]
            },
            {
                "names": [
                    "III John"
                ],
                "usfm_id": "3JN",
                "abbreviation": "3John",
                "chapters": [
                    {
                        "verses": [
                            {
                                "text": "  Sulat ini naug dayn k\u0101ku', hambuuk tau nagtatau-maas ha manga tau suku' sin Tuhan. Hipasampay ku in sulat ini mawn kaymu, Gayus, hambuuk bagay ku kalasahan ku tuud."
                            },
                            {
                                "text": " Na, taymanghud ku kalasahan, mura-murahan bang mayan isab marayaw da in kas\u016bngan mu ha unu-unu kat\u0101n, iban bang mayan isab makusug da in pamaranan mu biya' sin kusug sin parachaya mu ha Almasi."
                            },
                            {
                                "text": "Landu' tuud mak\u016bg in atay ku sin awn dumatung mari pagkahi ta Almasihin marayaw sadja in sabbut-sabbutan nila kaymu. Laung nila, mabuntul tuud in pag'agad mu sin hindu' kasabunnalan. Na, asal in ikaw miyamagad tuud sin hindu' kasabunnalan."
                            },
                            {
                                "text": "Na, hangkan makuyag tuud aku, sabab amuna tuud in makarihil k\u0101ku' kakuyagan bang ku karungugan sin in manga pagkahi ta Almasihin, amu in biya' na manga anak ku, mabuntul tuud in pag'agad nila sin hindu' kasabunnalan."
                            },
                            {
                                "text": "  Na, taymanghud ku kalasahan, marayaw tuud in hinang mu, sabab kiyabaytaan aku sin awn manga pagkahi ta Almasihin magnanas\u012bhat makahapit mawn kaniyu, marayaw tuud in pag'upiksa' mu kanila minsan da iyampa mu sila piyagb\u0101k."
                            },
                            {
                                "text": "In manga tau ini namayta' ha manga pagkahi ta Almasihin d\u012b ha waktu sin pagtipun-tipun namu' pasal sin dayaw iban tabang mu kanila. Na, pangayuun ku kaymu, bang sila makahapit magbalik mawn kaymu, tabangi tuud sila bat sila makalanjal sin panaw nila. Na kasulutan in Tuhan bang mu sila tabangun."
                            },
                            {
                                "text": "Karna' in manga tau ini di' magtabuk unu-unu tulung-tabang dayn ha manga tau bukun Almasihin bang sila magkadtu pa kahula'-hulaan magpamahalayak sin hindu' hi \u012asa Almasi."
                            },
                            {
                                "text": "Na, hangkan subay in kitaniyu Almasihin in tumabang ha manga tau ini, ha supaya awn lamud natu' ha hinang nila magpamahalayak sin hindu' kasabunnalan."
                            },
                            {
                                "text": "  Bakas aku nagsulat pa manga Almasihin duun kaniyu sin pasal ini, sagawa' hi Dituripis, amu in nagnanakura'-nakura' ha manga Almasihin duun, wala' nag'asip sin bichara ku ha lawm sulat."
                            },
                            {
                                "text": "Hangkan pagdatung ku mawn kaniyu, higuwa' ku in kat\u0101n hinang niya mang\u012b', in manga limut niya, iban sin manga bichara niya puting pasal namu'. Iban bukun sadja isab yan in hinang niya mang\u012b'. Di' niya pag'asipun in manga pagkahi natu' Almasihin magnanas\u012bhat bang makakawn kaniyu, iban l\u0101ngun niya in hisiyu-siyu umasip kanila. L\u0101gi', hisiyu-siyu in umasip mag'upiksa' ha manga tau ini, di' niya na palamurun ha pagtipun-tipun sin kamu manga Almasihin duun!"
                            },
                            {
                                "text": " Na, taymanghud ku kalasahan, ayaw kaw sumingud sin addat mang\u012b', sagawa' amu in singuri in addat marayaw. Karna' hisiyu-siyu in maghinang sin marayaw, suku' siya sin Tuhan, sagawa' hisiyu-siyu in maghinang sin mang\u012b', na malayu' siya dayn ha Tuhan."
                            },
                            {
                                "text": " Na, in hi Dimitiri ini hambuuk tau marayaw, karna' marayaw in sabbut-sabbutan kaniya sin manga kat\u0101n Almasihin. Kakitaan da isab dayn ha addat iban hinang niya sin in siya miyamagad tuud ha hindu' kasabunnalan. L\u0101gi' kasaksian ku da isab sin in siya hambuuk tau marayaw. Na, kaingatan mu da isab sin di' aku magbichara sin puting."
                            },
                            {
                                "text": "  Mataud pa in mabaya' ku hibayta' kaymu, sagawa' di' ku na hipaagad ha sulat ini."
                            },
                            {
                                "text": "Mura-murahan bang mayan kita makapagkita' da ha masamut ini iban makapagbichara kita marayaw."
                            },
                            {
                                "text": " Mura-murahan bang mayan isab masannyang da in lawm sin atay mu.  In kat\u0101n kabagayan ta d\u012b, yari magpasampay isab sin salam-duwaa nila kaymu. Na, pasampayan da isab in salam-duwaa namu' pa kat\u0101n kabagayan taniyu duun.  Wassalam.  "
                            }
                        ]
                    }
                ]
            },
            {
                "names": [
                    "Jude"
                ],
                "usfm_id": "JUD",
                "abbreviation": "Jude",
                "chapters": [
                    {
                        "verses": [
                            {
                                "text": "  In sulat ini naug dayn k\u0101ku', hi Jahud, hambuuk \u012bpun hi \u012asa Almasi iban taymanghud hi Ya'kub.  Hipasampay ku in sulat ini mawn kaniyu, amu in nap\u012b' sin Tuhan suku' niya, l\u0101gi' kakasihan sin Tuhan, Ama' natu', iban iyaayaran hi \u012asa Almasi."
                            },
                            {
                                "text": " Mura-murahan bang mayan umulung tuud in Tuhan kaniyu iban sumannyang tuud in lawm pamikil niyu, l\u0101gi' kananaman niyu tuud in lasa sin Tuhan kaniyu."
                            },
                            {
                                "text": "  Manga bagay ku kalasahan, mabaya' tuud aku magsulat kaniyu pasal sin kalappasan, amu in kiyasuku' sin Tuhan k\u0101tu'niyu kat\u0101n, sagawa' s\u016bng ku mayan magsulat sin pasal ini napinda in pamikil ku. Napikil ku, marayaw pa aku magsulat kaniyu sin manga lapal-kabtangan, amu in makarihil kaniyu tuyu' mamawgbug sin hindu' kasabunnalan piyanaug sin Tuhan pa manga tau suku' niya. Na, in hindu' ini way kulang niya, l\u0101gi' wayruun salla' niya."
                            },
                            {
                                "text": "Hangkan aku nakapikil magsulat sin pasal ini, sabab awn na manga tau amu in wala' nagmamabuga' ha Tuhan in nakalamud mawn kaniyu ha way niyu kiyaingatan. In manga tau yan manghindu' sin puting. In hinang nila bingkukun nila in hindu' pasal sin lasa sin Tuhan ha manga m\u0101nusiya'. Iban hangkan nila bingkukun ha supaya awn hikadaawa nila sin manga mang\u012b' h\u012bhinang nila. L\u0101gi', in manga tau yan di' magparachaya sin in hi \u012asa Almasi amuna in hambuuk-buuk Panghu' agaran natu'. Na, kiyabayta' ha lawm kitab sin manga kamaasan yadtu sin pagmulkaan sin Tuhan in manga tau maghinang sin biya' ha yan."
                            },
                            {
                                "text": " Na, minsan niyu kaingatan na in pasal sin manga kat\u0101n hibichara ku ini, dungug na mayan kamu, sabab mabaya' ku hipatumtum kaniyu in kimugdan ha manga tau, amu in di' magkahagad ha daakan sin Tuhan. Na, biya' na sin kiyaingatan niyu in kaibanan tau Israil sin timpu nakauna yadtu piyagmulkaan sin Tuhan, sabab pag'ubus sila in\u012bgan iban iyayaran sin Tuhan dayn ha manga tau Misir, amu in namanyaga' kanila, masi da sila wala' nagparachaya ha Tuhan."
                            },
                            {
                                "text": "Iban kaingatan niyu da isab in kimugdan ha manga mal\u0101ikat amu in namutawan sin kawasa d\u012bhil kanila sin Tuhan iban min\u012bg sila dayn ha luggiya' hulaan nila. Yadtu sila nakalabusu ha lugal amu in tigidlum bitu-bituhan. Hiyukutan sila sin kadina iban di' hubaran sampay kasaumulan. L\u0101gi', di' sila maka\u012bg dayn duun sampay di' maabut in adlaw paghukum sin Tuhan, amu in adlaw butangan na sila hukuman, amu in adlaw yan tantu makabuga'."
                            },
                            {
                                "text": "Damikkiyan, kaingatan niyu da isab sin piyagmulkaan sin Tuhan in manga tau ha hula' Sudum iban Gumura iban sin manga kawman ha pangdaig nila, sabab landu' tuud mang\u012b' in hinang nila biya' da isab sin manga mal\u0101ikat nasabbut ku. In manga tau yadtu naghinang jina, bukun sadja iban manga babai, sagawa' sampay iban manga pagkahi nila usug. Hangkan naubus sila naangpud sin k\u0101yu di' magkap\u016bng. Na, in yan hambuuk pamintangan sin m\u0101nusiya' kat\u0101n, sin in manga tau mang\u012b' siksaun sin Tuhan."
                            },
                            {
                                "text": " Na, damikkiyan biya' da isab ha yan in hinang sin manga tau manghihindu' sin puting amu in yan limalamud kaniyu. Naghihinang sin manga kalumuan makatamak sin anggawta'-baran nila, sabab iyagad nila in manga tagainup nila. Baba'-babaun nila in kawasa sin Tuhan iban gura'-guraun nila sadja in manga mal\u0101ikat mataas in kawasa."
                            },
                            {
                                "text": "Malayngkan, minsan in hi Mikail, amu in nakura' sin manga mal\u0101ikat, wala' da nakahinang sin biya' ha yan. Karna' ha waktu kapaglugat hi Mikail iban sin Iblis ha pasalan bang hisiyu in magmumus sin bangkay hi Musa, wala' tuud timawakkal hi Mikail namung mang\u012b' ha Iblis. Amura in kiyabichara niya, laung niya, \u201cTuhan na in makaingat kaymu.\u201d"
                            },
                            {
                                "text": "Sagawa' in manga tau yan, amu in nanghihindu' sin puting, manggura'-gura' sadja sin unu-unu na di' nila kah\u0101tihan. In palangay nila yan biya' sattuwa way pikilan, karna' diyur\u016blan nila sadja in baran nila maghinang sin unu-unu kanapsuhan nila. Na, in manga hinang nila yan amu in makamula kanila."
                            },
                            {
                                "text": "Na, ha sus\u016bngun landu' tuud masangat in kasiksaan dumatung pa manga tau yan. Karna' in sila yan simingud sin addat mang\u012b' hi K\u0101bil, anak hi Apu' Adam. Iban diy\u016blan nila in baran nila simingud sin kang\u012ban hi Balaam, amu in dim\u0101 ha manga tau simiha' dayn ha d\u0101n tudju pa Tuhan pasal sin napsu niya ha pilak. Damikkiyan, in sila yan simusulang da isab sin kabayaan sin Tuhan biya' kan Kudi, amu in simulang sin kawasa d\u012bhil sin Tuhan kan Musa. Na, in kasiksaan kananaman sin manga tau yan, biya' da isab in kasiksaan kiyananaman hi Kudi."
                            },
                            {
                                "text": "L\u0101gi' in manga tau yan, makarihil tamak sin pagtipun-tipun niyu mags\u0101w magkaun iban maghangka-atay, sabab in sila yan limalamud kimaun kaniyu. Iban wayruun sipug nila, sabab amu sadja in piyaparuli nila in baran nila, di' sila makatabang ha pagkahi nila. In sila yan biya' sin andum nar\u0101-r\u0101 sin hangin, wayruun ulan mapat\u016b'. Iban biya' da isab sila yan sin kahuy di' magbunga minsan musim na sin pagbunga niya, l\u0101gi' bukun sadja isab di' magbunga, sa' nanin\u012bgang, miyamatay na tuud sabab nalarut na sambil gamut niya."
                            },
                            {
                                "text": "Iban in manga tau yan, biya' da isab sin alun dakula' ha waktu hunus, sabab in manga kalummian h\u012bhinang nila gumuwa' da biya' da isab sin alun amu in kakitaan ta in bukal niya bang musa' na pa daplakan. Iban in sila yan biya' sin sapantun sin manga bituun, amu in di' kapamandugahan, sabab bukun tutug in kiyabutangan nila. Na, in sila yan tiyatagamahan sin Tuhan hula' tigidlum bitu-bituhan, amu in paghulaan nila kasaumulan."
                            },
                            {
                                "text": " Na, sin masa nakauna yadtu, in hi Idris, amu in hikaunum pangkat nanubu' dayn kan Apu' Adam, nakapamung bang unu in kas\u016bngan sin manga tau biya' ha yan. Laung niya, \u201cDunguga niyu in bichara ku. In Panghu' magkakari iban sin ibuhan mal\u0101ikat niya,"
                            },
                            {
                                "text": "manghukum ha m\u0101nusiya' kat\u0101n. Dihilan niya hukuman in kat\u0101n tau baldusa, amu in way buga' ha Tuhan, pasal sin kat\u0101n hinang mang\u012b' nahinang nila iban sin kat\u0101n mang\u012b' kiyapamung pa Panghu' sin manga tau way pag'addat pa Tuhan.\u201d"
                            },
                            {
                                "text": " Na, in manga tau nasabbut ku ini nagdurubdub sadja sabab di' sila mamarahi sin manga unu-unu kiyarihil kanila sin Tuhan. Mas\u016bb sila maglawag dusa ha kaibanan nila. Diyur\u016blan nila sadja in baran nila huminang sin unu-unu mang\u012b' kanapsuhan nila. Magbantug sadja sila sin baran nila iban pakabagun nila in taynga sin manga tau ha supaya sila karihilan sin unu-unu kabayaan nila."
                            },
                            {
                                "text": "  Sagawa' manga kabagayan ku kalasahan, tumtuma niyu in manga kiyabayta' kaniyu tagna' sin manga tau kiyawakilan sin Panghu' natu' \u012asa Almasi."
                            },
                            {
                                "text": "Biya' ha ini in bayta' nila kaniyu. Laung nila, \u201cBang dumatung na in kahinapusan masa sin dunya, gumuwa' na in manga tau amu in mangudju'-ngudju' kaniyu. In manga tau ini magd\u016bl sadja sin baran nila huminang sin unu-unu mang\u012b' kanapsuhan nila, amu in liy\u0101ngan sin Tuhan.\u201d"
                            },
                            {
                                "text": "Iban in manga tau yan, amu in makalarak sin paghambuuk sin manga kamu bal'\u012bman hangka-atay. In sila yan nagdur\u016bl sadja sin hawa-napsu mang\u012b' sin baran nila, karna' in sila yan wala' hiyuh\u016bp sin R\u016b sin Tuhan."
                            },
                            {
                                "text": " Sagawa' in kamu manga kabagayan ku kalasahan, subay kamu magt\u016byu' tuud magpahugut sin pagkahagad niyu ha hindu' kasabunnalan ha supaya kumusug in pangandul niyu amu in d\u012bhil sin Tuhan kaniyu. Iban bang kamu mangarap atawa mangayu' duwaa pa Tuhan agara niyu in pag'agi sin R\u016b sin Tuhan."
                            },
                            {
                                "text": "Ayaw niyu bugtua in pagkasi-lasa niyu iban Tuhan ha salugay natu' nagtatagad ha Panghu' natu' \u012asa Almasi dumihil k\u0101tu'niyu kabuhi' salama-lama sabab sin luuy niya k\u0101tu'niyu."
                            },
                            {
                                "text": " Kaulungi niyu in manga tau amu in nagduruwa-ruwa in parachaya nila kan \u012asa."
                            },
                            {
                                "text": "Damikkiyan, tabanga niyu da isab in manga kaibanan tau amu in nakatudju pa d\u0101n bukun mabuntul. Tabanga niyu sila dayn ha kamulahan s\u016bngun nila, biya' sin kaagi niyu magtabang ha manga tau gumuwa' dayn ha b\u0101y nasusuliyab sin k\u0101yu. L\u0101gi' in kaibanan tau, amu in naghihinang mang\u012b', subay niyu da isab kaulungan, sagawa' kamaya' tuud kamu bat kamu di' malamin nila. Kaulungi niyu sila, sagawa' karugali niyu in manga hinang nila mang\u012b'."
                            },
                            {
                                "text": "  Mahuli dayn duun magsarang-sukul kitaniyu pa Tuhan natu', amu in hambuuk-buuk makatampan k\u0101tu' dayn ha unu-unu sasat makar\u0101 pa hinang mang\u012b'. Siya in hambuuk-buuk maka\u012bg sin unu-unu tamak iban ng\u012b' taniyu ha supaya kitaniyu makapagkita' iban siya didtu ha haddarat niya ha surga', amu in makarihil k\u0101tu'niyu sin salaggu'-laggu' kakuyagan."
                            },
                            {
                                "text": "Iban siya in hambuuk-buuk Tuhan natu', amu in Manglalappas k\u0101tu'niyu dayn ha pasal sin nahinang sin Panghu' natu' \u012asa Almasi. Pudjihun natu' siya karna' asal duun kaniya in kat\u0101n sanglit sahaya, in kalagguan, in kusug iban kawasa magbaya' ha unu-unu kat\u0101n dayn ha panagnaan, pa bihaun sampay pa kasaumul-umulan. Amin.  Wassalam.  "
                            }
                        ]
                    }
                ]
            },
            {
                "names": [
                    "Revelation of John"
                ],
                "usfm_id": "REV",
                "abbreviation": "Rev",
                "chapters": [
                    {
                        "verses": [
                            {
                                "text": "  In sulat ini amuna in mamayta' pasal sin parakala' amu in piyanyata' hi \u012asa Almasi. In bayta' ini amu in kiyawakil sin Tuhan kaniya, ha supaya siya magpah\u0101ti pa manga daraakun sin Tuhan pasal sin manga pakaradjaan, amu in maray' na maawn ha sus\u016bngun. Na, piyanaug hi \u012asa in hambuuk mal\u0101ikat magpanyata' sin manga pakaradjaan ini mawn pa hambuuk daraakun niya, hi Yahiya."
                            },
                            {
                                "text": "Yari na kiyasulat ha sulat ini in kat\u0101n k\u012bta' hi Yahiya, amu in pah\u0101ti dayn ha Tuhan iban sin kasabunnalan piyanyata' hi \u012asa Almasi."
                            },
                            {
                                "text": "Na, hisiyu-siyu in macha sin sulat ini kum\u016bg in atay niya, iban hisiyu-siyu in dumungug sin bayta' ini, iban magkahagad sin kat\u0101n kiyasulat ha lawm sin sulat ini, kumuyag da isab in atay niya, karna' masuuk na dumatung in waktu maawn in manga pakaradjaan piyanyata' ini kat\u0101n."
                            },
                            {
                                "text": "  In sulat ini naug dayn k\u0101ku', hi Yahiya, dumatung mari pa manga jamaa Almasihin sin pitu langgal ha hula' Asiya.  Piyapangayu' ku duwaa bang mayan kamu karihilan tulung-tabang iban kasannyangan atay dayn ha Tuhan, dayn ha R\u016b niya, iban dayn kan \u012asa Almasi. In hikaisa niya dayn ha Tuhan, amu in di' magkapinda dayn sin tagna' pa bihaun, sampay pa salama-lama. In hikaruwa niya dayn ha R\u016b sin Tuhan, amu in duun ha alupan sin kursi sin Tuhan."
                            },
                            {
                                "text": "Iban in hikat\u016b niya dayn kan \u012asa Almasi, amu in kapanghalapan natu' sin bayta' niya. Siya in tau nakauna nabuhi' nagbalik dayn ha kamatay, iban siya isab in makapagbaya' ha kat\u0101n tau nagnanakura' d\u012b ha dunya.  Malasa siya k\u0101tu'niyu, iban piyuas niya kitaniyu dayn ha dusa kaagi sin dugu' niya naasag ha sabab ta."
                            },
                            {
                                "text": "H\u012bnang niya kitaniyu manga pakil hangka-agaran magtaat pa Tuhan, Ama' niya, iban amu in pagsultanan sin Tuhan. Na, hangkan subay natu' sanglitun hi \u012asa Almasi, sabab kaniya in kalagguan, iban siya in hambuuk-buuk sangat kawasa salama-lama. Amin."
                            },
                            {
                                "text": "Na, dungug kamu. In hi \u012asa magkakari miyamagad ha lawm sin manga gabun. Kakitaan siya sin m\u0101nusiya' kat\u0101n, sambil amu in manga tau limansang namatay kaniya. Iban in manga bangsa kat\u0101n d\u012b ha lawm dunya lumandu' in susa iban karukkaan nila. Ampa tantu bunnal tuud ini. Amin."
                            },
                            {
                                "text": " In Panghu' Tuhan Sangat Kawasa, di' magkapinda dayn sin tagna' pa bihaun, iban sampay pa salama-lama. Na, hangkan nagparman in Tuhan, amu agi, \u201cAku in biya' sapantun Alip iban Ya', amu in panagnaan iban kahinapusan sin unu-unu kat\u0101n.\u201d"
                            },
                            {
                                "text": "  In aku ini hi Yahiya, amu isab in hambuuk taymanghud niyu Almasihin. Sakali sabab sin paghambuuk natu' iban hi \u012asa, in aku ini biya' da isab kaniyu simasabal iban simasandal sin unu-unu kat\u0101n kasigpitan dumatung mari k\u0101tu' karna' sin pag'agad natu' ha pamarinta niya. In aku bakas didtu nakabutang ha p\u016b' Patmus, pasal duun aku piyabugit sin parinta, karna' diyugalan sila pasal sin pagnas\u012bhat ku sin Parman sin Tuhan iban sin kasabunnalan piyanyata' hi \u012asa."
                            },
                            {
                                "text": "Manjari, hambuuk waktu, ha adlaw sin Panghu', hiy\u016bp aku sin R\u016b sin Tuhan. Iban nakarungug aku suwara makusug biya' sin huyup sin sangkakala dayn ha ulihan ku."
                            },
                            {
                                "text": "Na, amu agi sin suwara, \u201cSulatan in kat\u0101n kakitaan mu. Ubus ampa mu par\u0101han in kiyasulat mu pa manga jamaa Almasihin sin pitu langgal ha manga pitu d\u0101ira ini: Ipisus, Ismirna, Pirgamu, Tatira, Sardis, Piladilpi iban Laudikiya.\u201d"
                            },
                            {
                                "text": " Pagdungug ku sin suwara, limingi' aku bat ku kakitaan bang hisiyu in tau nagbibichara k\u0101ku'. Paglingi' ku, n\u0101kita' aku pagbubutangan palitaan bulawan, pitu in taud niya."
                            },
                            {
                                "text": "Iban ha gi'tungan sin manga pagbubutangan palitaan ini, awn timitindug duun biya' lupa tau. In tau ini nagjujuba, iban awn l\u012blibud kandit bulawan ha daghal niya."
                            },
                            {
                                "text": "In buhuk niya puti' tuud biya' tawas, iban in mata niya masugit mangatud ma\u016bk'\u016bk dakuman, biya' laga k\u0101yu."
                            },
                            {
                                "text": "In siki niya magsinglab biya' sin tumbaga liyabay ha k\u0101yu iban piyunglasan. Iban in tingug sin suwara niya biya' sin lagublub sin tubig anud, amu in busay malaggu' tuud."
                            },
                            {
                                "text": "In tau ini nagkukumkum pitu bituun ha lawm lima niya dapit pa tuu, iban gimuwa' dayn ha simud niya puddang mahayt duwang sipak in sulab. In bayhu' niya magsi'nag biya' sin silak sin suga ha ugtuhan."
                            },
                            {
                                "text": " Pagkita' ku kaniya, saruun-duun siy\u016bd aku buga'. Na, magt\u016by aku naligad ha alupan niya. Sarta' nabiya' aku hambuuk tau patay, wala' nakahibal sin buga' ku. Sakali iyulinan niya aku sin lima niya pa tuu sarta' namung na siya, amu agi, \u201cAyaw kaw mabuga'. Aku na ini in panagnaan iban kahinapusan sin unu-unu kat\u0101n."
                            },
                            {
                                "text": "Wayruun tagnaan iban kahinapusan sin kabuhi' ku. Bakas aku miyatay, sagawa' nabuhi' aku nagbalik, iban buhi' na aku kasaumulan. Aku in tagkawasa dumihil atawa di' dumihil sin kamatay. Iban aku da isab in makapag'agi bang pakain ku pakadtuun in manga tau miyatay."
                            },
                            {
                                "text": " \u201cNa, sulatan in kat\u0101n bakas kiyakitaan mu, iban sin k\u012bkita' mu bihaun, iban sin manga sumunu' hipakita' ku kaymu."
                            },
                            {
                                "text": "Na, bihaun baytaan ta na kaw sin maana sin pitu bituun k\u012bta' mu kiyukumkum ku ha lima ku pa tuu, iban sin pitu pagbubutangan palitaan bulawan, amu in bakas wala' piyaingat sin Tuhan. Yari in maana niya. In pitu bituun, amuna in pitu nakura' sin pitu langgal. Ampa in pitu pagbubutangan palitaan, amuna in pitu tumpuk sin manga jamaa Almasihin sin pitu langgal.\u201d "
                            }
                        ]
                    },
                    {
                        "verses": [
                            {
                                "text": "  Iban laung niya pa, \u201cSulatan in am\u0101nat ini, ampa mu par\u0101han pa nakura' sin manga tau agad ha Almasi ha d\u0101ira Ipisus.\u201d  Na, yari in am\u0101nat niya. Laung niya,  \u201cIn pah\u0101ti ini naug dayn k\u0101ku' (hi \u012asa Almasi), amu in tagkumkuman sin pitu bituun ha lawm tuu ku, iban amu in miyamanaw ha lawm sin pitu pagbubutangan palitaan bulawan, amu in tattap kumita' kaniyu."
                            },
                            {
                                "text": "Kaingatan ku in hinang niyu. Kiyaamuhan aku sin tuyu' niyu maghinang, iban sin kasabal niyu sumandal sin unu-unu kasigpitan. Iban kiyaamuhan aku isab sin mahukaw kamu ha manga tau naghinang kang\u012ban. Iban mahukaw da isab kamu ha manga tau, amu in naggulal ha baran nila tau kiyawakilan sin Tuhan, pasal napariksa' niyu na in manga tau ini, nagputing sadja."
                            },
                            {
                                "text": "Iban kaingatan ku da isab in kamu yan masabal. Karna' siyandalan niyu in unu-unu kat\u0101n kasigpitan, amu in kimugdan kaniyu ha pasal ku, iban wala' niyu tuud biyugtu' in pag'\u012bman niyu k\u0101ku'. "
                            },
                            {
                                "text": "\u201cSagawa' awn hambuuk siyalla' ku kaniyu. Bihaun in lasa niyu k\u0101ku' bukun na makusug biya' sin nakauna. Kim\u016b' na tuud in lasa niyu."
                            },
                            {
                                "text": "Pikila niyu in pagbiddaan sin lasa niyu tagna' iban sin bihaun. Pagtawbati niyu na in dusa niyu, iban hinanga niyu na magbalik in bakas hinang niyu marayaw. Pasal bang niyu di' pagtawbatan in manga dusa niyu bihaun, mawn aku kaniyu iban \u012bgan ku in pagbubutangan palitaan niyu, amu in tumpuk sin manga jamaa sin langgal niyu."
                            },
                            {
                                "text": "Malayngkan, awn da isab hinang niyu nakasulut k\u0101ku'. Sabab in kamu biya' da isab k\u0101ku', marugal ha manga hinang mang\u012b' sin manga tau Nikulay. "
                            },
                            {
                                "text": "\u201cNa, in kamu taga taynga, taynghug kamu ha bichara ku ini, sabab amuna in bichara sin R\u016b sin Tuhan pa manga jamaa Almasihin sin kalanggalan. Hisiyu-siyu in manga tau, amu in tumatas tumanggung sin unu-unu makalubu sin \u012bman nila, dihilan ku sila kapatutan kumaun sin bunga sin kahuy didtu ha hulaan sin Tuhan, amu in kahuy makarihil kabuhi' salama-lama.\u201d"
                            },
                            {
                                "text": "  Iban laung niya pa isab k\u0101ku', \u201cSulatan in am\u0101nat ini, ampa mu par\u0101han pa nakura' sin manga tau agad ha Almasi ha d\u0101ira Ismirna.\u201d  Na, yari in am\u0101nat niya. Laung niya,  \u201cIn pah\u0101ti ini naug dayn k\u0101ku' (hi \u012asa Almasi), amu in panagnaan iban kahinapusan sin unu-unu kat\u0101n. Iban aku na ini in bakas miyatay iban nabuhi' nagbalik dayn ha kamatay."
                            },
                            {
                                "text": "Kaingatan ku in manga kabinsanaan kiyalabayan niyu. Iban kaingatan ku da isab in kat\u0101n h\u0101l sin kamiskinan niyu, sagawa' yadtu in daya niyu ha surga'. Kaingatan ku in manga pamung mang\u012b' kaniyu sin manga tau simusulang kaniyu, amu in magbaw'-baw' in sila Yahudi tau sin Tuhan, sagawa' bukun bunnal, pasal in sila yan hambuuk tumpuk sin manga tindug sin Saytan Puntukan."
                            },
                            {
                                "text": "Ayaw kamu mabuga' sin manga kabinsanaan, amu in maray' na dumatung mawn kaniyu. Ingat kamu. In kaibanan kaniyu hiluun pa lawm j\u012bl sin manga tau agad ha Iblis, ha supaya kaingatan bang biya' diin tuud in kusug sin \u012bman niyu k\u0101ku'. Numanam kamu kabinsanaan ha lawm hangpu' adlaw. Sagawa' pahuguta niyu sadja in \u012bman niyu k\u0101ku' minsan kamatay in s\u016bngun niyu, sabab awn karayawan hirihil ku kaniyu, amu in kabuhi' salama-lama didtu ha surga'. "
                            },
                            {
                                "text": "\u201cNa, in kamu taga taynga, taynghug kamu ha bichara ku ini, sabab amuna in bichara sin R\u016b sin Tuhan pa manga jamaa Almasihin sin kalanggalan. Hisiyu-siyu in manga tau amu in tumatas tumanggung sin unu-unu makalubu sin \u012bman nila, di' sila makalabay kasiksaan salama-lama amu in pag'iyanun Kamatay Hikaruwa.\u201d"
                            },
                            {
                                "text": "  Ubus namung na isab siya. Laung niya, \u201cSulatan in am\u0101nat ini, ampa mu par\u0101han pa nakura' sin manga tau agad ha Almasi ha d\u0101ira Pirgamu.\u201d  Na, yari in am\u0101nat. Laung niya,  \u201cIn pah\u0101ti ini naug dayn k\u0101ku' (hi \u012asa Almasi), amu in tagkumkuman sin puddang mahayt duwa sulab."
                            },
                            {
                                "text": "Kaingatan ku in kamu yan, naghuhula' ha hula' bantug, sabab pagsimbahan sin Saytan Puntukan. Sagawa' minsan bihayan, masi-masi in pag'agad niyu k\u0101ku'. Iban way niyu biyutawanan in pag'\u012bman niyu k\u0101ku', minsan ha waktu biyunu' sin manga tau mang\u012b' hi Antipas. In hi Antipas ini tau kapangandulan ku magbayta' ha pasal ku, sa' biyunu' siya duun ha d\u0101ira niyu, amu in piyaghuhulaan sin Saytan Puntukan. "
                            },
                            {
                                "text": "\u201cSumagawa' awn siyalla' ku kaniyu. Pasal in kaibanan kaniyu himihinang sin amu in bakas kiyahindu' hi Balaam kan Balak sin timpu nakauna yadtu. In hi Balaam ini amu in nakahindu' kan Balak bang biya' diin in kaagi niya magpakang\u012b' ha bangsa Israil, ha supaya sila magdusa ha Tuhan, kumaun sin kakaun haram bakas piyaglabut ha manga barhala' iban magjina."
                            },
                            {
                                "text": "Damikkiyan biya' da isab ha yan in hinang sin manga tau Nikulay, amu in s\u012bsinguran sin kaibanan duun kaniyu."
                            },
                            {
                                "text": "Hangkan, pagtawbati niyu na in manga dusa niyu, pasal bang kamu masi-masi maghinang sin mang\u012b', mawn aku kaniyu ha masamut, ampa ku bunuun in manga tau naghihinang mang\u012b'. In pakukus hipamunu' ku kanila, amuna in puddang mahayt duwa sulab yari magguwa' dayn ha simud ku. "
                            },
                            {
                                "text": "\u201cIn kamu taga taynga, taynghug kamu ha bichara ku ini, sabab amuna in bichara sin R\u016b sin Tuhan pa manga jamaa Almasihin sin kalanggalan. Hisiyu-siyu in manga tau, amu in matatas tumanggung sin unu-unu makalubu sin \u012bman nila, dihilan ku sila sin kakaun pagtawagun \u2018manna\u2019 naug dayn ha surga', amu in kakaun di' kakitaan sin manga tau ha bihaun. Iban dihilan ku pa isab sila pakaniya-pakaniya sin batu puti' iyuukkilan ng\u0101n ba'gu, amu in way makaingat liyu dayn sin tau makatayma' ha yan.\u201d"
                            },
                            {
                                "text": "  Na namung na isab hi \u012asa. Laung niya, \u201cSulatan in am\u0101nat ini, ampa mu par\u0101han pa nakura' sin manga tau agad ha Almasi ha d\u0101ira Tatira.\u201d  Na, yari in am\u0101nat niya. Laung niya,  \u201cIn pah\u0101ti ini naug dayn k\u0101ku' (hi \u012asa Almasi), amu in Anak Tuhan, amu in taga mata magsi'nag biya' sin laga k\u0101yu iban in siki ku magsinglab biya' sin tumbaga piyunglasan."
                            },
                            {
                                "text": "Kaingatan ku in hinang niyu. Kaingatan ku in lasa niyu ha Tuhan iban ha pagkahi niyu m\u0101nusiya'. Kaingatan ku in kusug sin pangandul niyu k\u0101ku', iban sin pagtabang niyu ha pagkahi niyu m\u0101nusiya' karna' sabab ku, iban sin kasabal niyu simandal sin unu-unu kabinsanaan dimatung mawn kaniyu. Kaingatan ku labi marayaw in hinang niyu bihaun dayn sin nakauna. "
                            },
                            {
                                "text": "\u201cSagawa' awn hambuuk siyalla' ku kaniyu. Piyas\u0101ran niyu in babai yan, hi Jissibila maghinang mang\u012b'. Bang ha bichara niya, in siya naraak magpasampay sin Parman sin Tuhan. Siyasat niya in manga daraakun ku huminang sin manga hindu' niya tudju pa mang\u012b', biya' na sin magjina iban kumaun sin manga kakaun haram bakas piyanglabut ha barhala'."
                            },
                            {
                                "text": "Kiyarihilan ku na siya waktu magtawbat sin manga dusa niya, sagawa' masi-masi niya da h\u012bhinang in manga hinang kalumuan."
                            },
                            {
                                "text": "Hangkan in babai yan iban sin kat\u0101n tau miyagad sin manga hinang niya magjina, paratungan ku sin sakit sangat makalap. Hinangun ku yan bihaun bang sila di' magtawbat dayn ha dusa nahinang nila."
                            },
                            {
                                "text": "Iban dihilan ku kamatay in manga tau, amu in agad ha hindu' sin babai yan, ha supaya kaingatan sin manga tau kat\u0101n agad k\u0101ku' ha kalanggal-langgalan sin nasus\u016bd ku kat\u0101n in ha lawm pamikil sin manga tau, iban sin unu in kabayaan nila hinangun. Tungbasan ta kamu ha tungud sin unu in nahinang niyu. "
                            },
                            {
                                "text": "\u201cSumagawa' in kaibanan kaniyu duun ha Tatira wala' da miyagad sin hindu' mang\u012b' sin babai yan. Iban wala' nagguru sin ilmu' dayn ha Saytan Puntukan, amu in pagtawagun sin kaibanan tau hindu' malawm. Na, ini in hikabayta' ku kaniyu. Di' aku mabaya' bang kamu kahunitan. Hangkan wayruun daakan ku kaniyu dugaing dayn sin ini."
                            },
                            {
                                "text": "Amu sadja subay niyu gunggungan in hinang niyu marayaw sampay pa waktu makabalik aku mawn kaniyu."
                            },
                            {
                                "text": "Ampa hisiyu-siyu in manga tau, amu in matatas tumanggung sin unu-unu makalubu sin \u012bman, iban amu in di' mabugtu' in paghinang sin daakan ku sampay pa adlaw kamatay niya, dihilan ku sila kawasa mamarinta biya' sin kiyarihil k\u0101ku' sin Tuhan, Ama' ku. Dihilan ku sila kawasa mamarinta ha manga kabangsa-bangsahan. In kusug sin pagparinta nila biya' hantang basi' hipanglubak ha kibut maluhay mabagbag, iban in manga banta nila mabiya' sila sin puga magkapusat-pusat."
                            },
                            {
                                "text": "Ampa hisiyu-siyu in manga tau, amu in matatas tumanggung sin unu-unu makalubu sin \u012bman, iban amu in di' mabugtu' in paghinang sin daakan ku sampay pa adlaw kamatay niya, dihilan ku sila kawasa mamarinta biya' sin kiyarihil k\u0101ku' sin Tuhan, Ama' ku. Dihilan ku sila kawasa mamarinta ha manga kabangsa-bangsahan. In kusug sin pagparinta nila biya' hantang basi' hipanglubak ha kibut maluhay mabagbag, iban in manga banta nila mabiya' sila sin puga magkapusat-pusat."
                            },
                            {
                                "text": "Hisiyu-siyu isab in matatas tumanggung sin unu-unu makalubu sin \u012bman nila, awn hambuuk pusaka' hirihil ku kanila biya' bituun m\u0101ga in sawa niya. "
                            },
                            {
                                "text": "\u201cIn kamu taga taynga, taynghug kamu ha bichara ku ini, sabab amuna in bichara sin R\u016b sin Tuhan pa manga jamaa Almasihin sin kalanggalan.\u201d "
                            }
                        ]
                    },
                    {
                        "verses": [
                            {
                                "text": "  Pag'ubus namung na isab siya nagbalik. Laung niya, \u201cSulatan in am\u0101nat ini ampa mu par\u0101han pa nakura' sin manga tau agad ha Almasi ha d\u0101ira sin Sardis.\u201d  Na, yari in am\u0101nat niya. Laung niya,  \u201cIn pah\u0101ti ini naug dayn k\u0101ku' (hi \u012asa Almasi), amu in tagkumkuman sin pitu bituun iban amu in tagkapatutan mangdaak ha R\u016b sin Tuhan. Amu ini in hibayta' ku kaniyu, kaingatan ku in hinang niyu. Kaingatan ku ha pangatud sin manga tau miyamagad tuud kamu sin manga daakan ku, sagawa' in kasabunnalan niya wayruun aku ha lawm sin atay niyu. In pag'agad niyu k\u0101ku' ulaula sadja. Bukun tuud matutuud."
                            },
                            {
                                "text": "Na, hangkan jaga kamu. Pahuguta niyu na in pagparachaya iban pagpangandul niyu k\u0101ku', pasal biya' agun na malawa' yan dayn kaniyu. Sabab in hinang niyu yan, bang ha liling ku isab, taga salla', l\u0101gi' ha pangita' sin Tuhan ku."
                            },
                            {
                                "text": "Pah\u016bpa niyu pa pamikil niyu in manga hindu' ku, amu in bakas kiyahindu' kaniyu iban diyungug niyu. Kahagara niyu iban pagtawbati niyu na in manga hinang niyu mang\u012b', pasal bang kamu bukun mahalli' dayn ha hinang mang\u012b', mawn aku kaniyu ha waktu, amu in di' niyu mapikil mawn aku, biya' sapantun sin hambuuk sugarul sum\u016bd pa lawm b\u0101y niyu ha di' niyu kaingatan. "
                            },
                            {
                                "text": "\u201cSumagawa' awn da isab kaibanan duun kaniyu ha Sardis, hangkatiyu' da, amu in wala' nalamin sin manga hinang mang\u012b'. In kamu yan biya' hantang tau hiyallian nila in tamungun ha supaya wayruun tamak niya. Paagarun ta kamu k\u0101ku' pasal in kamu yan suchi, amu in mat\u016bp magad k\u0101ku' manamung puti'."
                            },
                            {
                                "text": "Na, damikkiyan in hisiyu-siyu manga tau, amu in matatas tumanggung sin unu-unu makalubu sin \u012bman, in sila yan mat\u016bp da isab manamung puti'. Iban di' ku papasan in ng\u0101n nila dayn ha Kitab, amu piyagsusulatan sin manga ng\u0101n sin manga tau, amu in dihilan kabuhi' salama-lama. Iban hitanyag ku ha Ama' ku Tuhan, iban ha manga mal\u0101ikat niya, sin in manga tau yan suku' ku. "
                            },
                            {
                                "text": "\u201cNa, in kamu taga taynga, taynghug kamu ha bichara ku ini, sabab amuna in bichara sin R\u016b sin Tuhan pa manga jamaa Almasihin sin kalanggalan.\u201d"
                            },
                            {
                                "text": "  Pag'ubus, namichara na isab siya nagbalik. Laung niya, \u201cSulatan in am\u0101nat ini, ampa mu par\u0101han pa nakura' sin manga tau agad ha Almasi ha d\u0101ira Piladilpi.\u201d  Na, yari in am\u0101nat niya. Laung niya,  \u201cIn pah\u0101ti ini naug dayn k\u0101ku' (hi \u012asa Almasi), amu in mahasuchi iban amu in puunan sin kasabunnalan. Aku da in tagkaputan sin kunsi' hi Nabi Daud (h\u0101ti niya, aku in tagkumkuman sin labayan pa lawm sin pagparintahan sin Tuhan). Bang aku in umukab sin labayan, wayruun makatambul. Bang ku isab tambulun, wayruun da isab makaukab dugaing dayn k\u0101ku'."
                            },
                            {
                                "text": "Kaingatan ku in hinang niyu. Kaingatan ku isab in kamu yan di' makagaus tuud. Sagawa' nagkahagad kamu sin manga hindu' ku, iban wala' niyu piyayluhan sin in kamu agad k\u0101ku'. Na, hangkan bang upamakun labayan, iyukab ku na kaniyu ha supaya kamu makas\u016bd ha wayruun makatagga kaniyu. L\u0101gi' in labayan ini wayruun makatambul dugaing dayn k\u0101ku'."
                            },
                            {
                                "text": "Na, dungug kamu. In manga tau, amu in nagpabaw'-baw' sin in sila manga Yahudi, tau sin Tuhan, nagputing sadja. In bunnal niya, in sila yan manga tindug sin Saytan Puntukan. Dumatung da in adlaw, in sila yan kat\u0101n pasujurun ku kaniyu, ha supaya nila kaingatan in kamu kalasahan ku."
                            },
                            {
                                "text": "Iban in kamu yan nagtuyu' tuud miyagad sin daakan ku, amu in daakan kaniyu sumabal sin unu-unu dimatung mawn kaniyu karna' sabab ku. Na, dayn ha sabab yan, in kamu lappasun ku dayn ha manga kasiksaan dumatung ha sus\u016bngun pa dunya, amu in hipanulay-sulay sin \u012bman sin manga m\u0101nusiya' kat\u0101n. "
                            },
                            {
                                "text": "\u201cIban in aku masuuk na magbalik mawn pa dunya. Hangkan ayaw niyu butawani in pag'agad niyu k\u0101ku', pasal bang niyu butawanan na, maluppas in tungbas tiyatagama ku kaniyu. Hirihil na pa dugaing."
                            },
                            {
                                "text": "Ampa in manga tau, amu in matatas tumanggung sin unu-unu makalubu sin \u012bman, dihilan ku sila kalagguan. Dihilan ku sila hula' mahugut paghulaan nila. Humula' na sila kakkal ha luggiya' hulaan sin Tuhan ku. Iban hisulat ku isab ha baran nila in ng\u0101n sin Tuhan ku iban sin ng\u0101n sin hula' sin Tuhan ku, amu in d\u0101ira pagng\u0101nan Awrusalam Ba'gu, amu in d\u0101ira panaugun sin Tuhan dayn ha surga'. Iban hisulat ku da isab ha baran nila in ng\u0101n ku ba'gu. "
                            },
                            {
                                "text": "\u201cNa, in kamu taga taynga, taynghug kamu ha bichara ku ini, sabab amuna in bichara sin R\u016b sin Tuhan pa manga jamaa Almasihin sin kalanggalan.\u201d"
                            },
                            {
                                "text": "  Na, namung na isab hi \u012asa, laung niya, \u201cSulatan in am\u0101nat ini, ampa mu par\u0101han pa nakura' sin manga tau agad ha Almasi ha d\u0101ira Laudikiya.\u201d  Na, yari in am\u0101nat niya. Laung niya,  \u201cIn pah\u0101ti ini naug dayn k\u0101ku' (hi \u012asa Almasi), amu in pagng\u0101nan Amin, amu in tantu kapangandulan iban amu in nanghindu' sin kasabunnalan. Iban aku in tuburan sin unu-unu kat\u0101n piyapanjari sin Tuhan."
                            },
                            {
                                "text": "Kaingatan ku in hinang niyu. Kaingatan ku in kamu yan biya' hantang tubig, amu in bukun mapasu', sa' bukun da isab mahagpay. In h\u0101ti niya in pag'agad niyu k\u0101ku' bukun tuud matutuud. Hawal-hawal kamu. Na, in kabayaan ku bang kamu magad k\u0101ku', agad tuud kamu, bang di', di' na tuud."
                            },
                            {
                                "text": "Na, pagga kamu naghawal-hawal da pasal ku, hisulak ta kamu, biya' da isab sin tubig ha \u016bt sin mapasu' iban mahagpay, amu in hiluwa' sin tau dayn ha simud nila pasal di' nila kabayaan."
                            },
                            {
                                "text": "L\u0101gi' in kamu nag'abbu sin dayahan kamu, marayaw sadja in kiyas\u016bngan niyu, iban bukun kamu kulang-kabus ha unu-unu. Sumagawa' di' niyu kaingatan in kah\u0101lan niyu tuud. In bunnal niya, in kamu yan makaluuy tuud, way parasahan niyu, sabab kulang-kabus kamu ha \u012bman. Biya' da kamu sin sapantun naghuhubu', pasal in kamu kulang kabus ha kalappasan sin Tuhan. Biya' da isab kamu sin hambuuk tau buta, pasal di' niyu kakitaan bang biya' diin tuud in kah\u0101lan niyu."
                            },
                            {
                                "text": "Na, ini in hikahindu' ku kaniyu. Pam\u012b kamu bulawan purul dayn k\u0101ku', amu in tantu makarihil daya kaniyu. Iban pam\u012b kamu dayn k\u0101ku' tamungun puti', ha supaya kamu di' maghubu' iban masipug. Iban pam\u012b kamu isab dayn k\u0101ku' ubat hipag'ubat sin mata niyu, ha supaya niyu kakitaan marayaw in kasabunnalan sin kah\u0101lan niyu. "
                            },
                            {
                                "text": "\u201cIn manga tau kat\u0101n kalasahan ku, b\u012bbiat ku iban piyapantun ku ha supaya dumayaw in addat-tab\u012bat nila. Na, hangkan tuyui niyu in hinang marayaw iban pagtawbati niyu na tuud in manga hinang niyu mang\u012b'."
                            },
                            {
                                "text": "Na, dungug kamu marayaw. In aku biya' sapantun hambuuk tau nagtitindug iban nagkuku'ku' ha lawang b\u0101y niyu. Manjari bang awn tau hisiyu-siyu na makarungug sin pagtawag ku iban ukaban niya aku lawang, na sum\u016bd aku iban sum\u0101w aku kumaun kaniya."
                            },
                            {
                                "text": "Na, hisiyu-siyu in manga tau, amu in matatas tumanggung sin unu-unu makalubu sin \u012bman nila, dihilan ku sila kalagguan lumingkud ha daig ku ha taas sin kursi ku, iban magad mamarinta k\u0101ku'. Biya' da isab k\u0101ku', diyaug ku in kusug sin Saytan Puntukan, h\u0101ti nakalingkud na aku ha daig sin Tuhan, Ama' ku, ha taas sin kursi niya. "
                            },
                            {
                                "text": "\u201cNa, in kamu taga taynga, taynghug kamu ha bichara ku ini, sabab amuna in bichara sin R\u016b sin Tuhan pa manga jamaa Almasihin sin kalanggalan.\u201d "
                            }
                        ]
                    },
                    {
                        "verses": [
                            {
                                "text": "  Na, pag'ubus ini awn na isab dugaing piyakita' k\u0101ku'. K\u012bta' ku naukab in hambuuk lawang pa lawm surga', sarta' diyungug ku na isab nagbalik in suwara, amu in biya' tingug sin huyup sin sangkakala. Laung niya, \u201cGaban kaw mari, sabab hipakita' ku kaymu in manga pakaradjaan maawn ha sus\u016bngun.\u201d"
                            },
                            {
                                "text": "Sakali, saruun-duun hiy\u016bp aku sin R\u016b sin Tuhan. K\u012bta' ku in kursi ha lawm surga' iban awn naglilingkud duun."
                            },
                            {
                                "text": "Sakali awn magsinglab sahaya dayn ha pamayhuan sin naglilingkud ha kursi. In walna' sin sahaya magsinglab biya' sin palmata jaspir iban palmata pula. Iban awn biya' hantang b\u0101ngaw ha katilibut sin kursi. Gaddung in walna' biya' sin palmata jamrud."
                            },
                            {
                                "text": "Iban in kursi ini l\u012blibut sin kawhaan tag'upat kursi dugaing, amu in piyaglilingkuran sin kawhaan tag'upat nagtatau-maas. In manga kawhaan tag'upat nagtatau-maas ini, nagtatamung puti' iban nagmamahakutta' bulawan."
                            },
                            {
                                "text": "Iban dayn ha kursi ini awn gimuwa' manga si'nag sin kilat iyaagaran sin anduhud sin dawgdug. Iban awn pitu tanju' naglalaga duun ha alupan niya. In pitu tanju' ini amuna in tanda' sin R\u016b sin Tuhan."
                            },
                            {
                                "text": "Iban k\u012bta' ku in dagbus sin katiluagan ha alupan sin kursi biya' madtu hantang dagat, amu in malihaw iban masawa tuud biya' sin samin.  Iban ha upat dugu sin kursi yaun awn upat mal\u0101ikat nagtitindug mahal-mahal in lupa, amu in nalalapat in baran nila sin manga mata dayn ha taykud pa unahan."
                            },
                            {
                                "text": "In lupa sin hambuuk biya' lupa singa', in hikaruwa biya' lupa anak sapi', in hikat\u016b biya' lupa bayhu' tau, iban in hikaupat biya' lupa sambulaan limulupad."
                            },
                            {
                                "text": "Na, in pakaniya-pakaniya kaupat taga pikpik unum in taud, iban nalalapat sila sin manga mata, dayn ha lawm pa guwa'. L\u0101gi' wayruun bugtu' sin pagkalang nila d\u016bm-adlaw. Biya' ha ini in lapal kabtangan sin kalangan nila, \u201cSuchi, Suchi, Suchi, in Panghu' Tuhan Sangat Kawasa, Tuhan di' magkapinda, amu-amura dayn sin nakauna, ha bihaun sampay pa salama-lama.\u201d"
                            },
                            {
                                "text": " In manga upat mal\u0101ikat mahal-mahal in lupa ini, nagkalang sin manga kalangan kapudjihan iban kasanglitan iban pagsarang-sukul pa Tuhan, amu in naglilingkud duun ha kursi amu in buhi' salama-lama."
                            },
                            {
                                "text": "Kimalang mayan sila, in kawhaan tag'upat nagtatau-maas simujud na simumba pa Tuhan, amu in naglilingkud ha kursi, amu in buhi' salama-lama. Pagsumba nila, in\u012bg nila in manga mahakutta' nila biyutang pa alupan sin kursi sin Tuhan. Pag'ubus ampa sila namung, laung nila."
                            },
                            {
                                "text": "\u201c\u016a Tuhan, Panghu' namu', ikaw in hambuuk-buuk t\u016bpun lagguun iban sanglitun, pasal in ikaw sangat kawasa, amu in nagpapanjari sin unu-unu kat\u0101n. Dayn ha kahandak mu nahinang in kaawnan sin kat\u0101n, iban dayn ha kahandak mu in manga piyapanjari mu kat\u0101n d\u012bhilan kabuhi'.\u201d  "
                            }
                        ]
                    },
                    {
                        "verses": [
                            {
                                "text": "  Pag'ubus yadtu awn k\u012bta' ku k\u0101tas liyul\u016bn iyuulinan sin tuu sin naglilingkud duun ha kursi. In k\u0101tas liyul\u016bn ini, siyusulatan dayn ha hansipak pa hansipak, iban p\u012bpikitan sin pitu tumbuk ha supaya di' maukab."
                            },
                            {
                                "text": "Sakali ini, n\u0101kita' aku hambuuk mal\u0101ikat makawasa, amu in nagsuwara matanug. Amu agi, \u201cHisiyu in taga kawasa umaknit sin manga pikit iban umukab sin k\u0101tas liyul\u016bn ini?\u201d"
                            },
                            {
                                "text": "Sumagawa' wayruun minsan hambuuk dayn ha langit, dunya, atawa dayn ha ahirat in taga kawasa umukab iban macha sin unu in kiyasulat ha lawm sin k\u0101tas liyul\u016bn."
                            },
                            {
                                "text": "Pagga wayruun tuud makarapat umukab iban macha sin unu in kiyasulat ha lawm sin k\u0101tas liyul\u016bn, magt\u016by aku timangis nagkarukkaan."
                            },
                            {
                                "text": "Sakali namung in hambuuk nagtatau-maas. Laung niya k\u0101ku', \u201cAyaw kaw magtangis sabab diyaug na kaagi hi \u012asa Almasi in kusug sin Saytan Puntukan. In siya hambuuk panubu' dayn ha pihak hi Yudah sangat makusug biya' sin sattuwa singa', iban siya da isab in hambuuk panubu' makawasa hi Nabi Daud. Hangkan siya da in hambuuk-buuk makarapat umaknit sin pikit sin pitu tumbuk iban umukab sin k\u0101tas liyul\u016bn.\u201d"
                            },
                            {
                                "text": " Pag'ubus awn k\u012bta' ku hambuuk Anak Bili-bili nagtitindug ha alupan sin kursi, piyaglibutan sin upat mal\u0101ikat mahal-mahal in lupa iban sin kawhaan tag'upat nagtatau-maas. K\u012bta' ku in limpa' sin bakas pali' niya, amu in tanda' sin bakas siya piyatay nakauna. Awn pitu tanduk iban pitu mata niya. In pitu mata niya ini amuna in tanda' sin R\u016b sin Tuhan, amu in piyakadtu niya pa manga m\u0101nusiya' ha katiluagan sin dunya."
                            },
                            {
                                "text": "Na, sakali in Anak Bili-bili miyanaw na harap pa kursi, ampa niya kiyawa' in k\u0101tas liyul\u016bn dayn ha lima, amu in dapit pa tuu sin amu in naglilingkud duun ha kursi."
                            },
                            {
                                "text": "Pagkawa' niya sin k\u0101tas liyul\u016bn, in upat mal\u0101ikat mahal-mahal in lupa iban sin kawhaan tag'upat nagtatau-maas, simujud na pa alupan sin Anak Bili-bili, sarta' simumba na kaniya. In manga kat\u0101n nagtatau-maas nagdar\u0101 biyula pakaniya-pakaniya iban panunugtugan bulawan hipu' sin kamanyan. Pasal in hamut sin kamanyan amuna in tanda' sin pagpangayu' duwaa sin manga tau suku' sin Tuhan."
                            },
                            {
                                "text": "Pag'ubus ampa na sila nagkalang sin ba'gu kalangan. Biya' ha ini in lapal kabtangan sin kalangan nila. \u201cIkaw da in makarapat umaknit sin manga pikit iban umukab sin k\u0101tas liyul\u016bn, sabab in ikaw piyatay sin tau. Iban in dugu' mu naasag, amuna in biya' sapantun pilak piyanglukat mu ha manga m\u0101nusiya', amu in dayn ha dugaing-dugaing pihak, bahasa, hula', iban bangsa, dayn ha manga dusa nila, ha supaya sila mahinang suku' sin Tuhan."
                            },
                            {
                                "text": "H\u012bnang mu sila manga pakil hangka-agaran magtaat pa Tuhan natu' iban amu in pagsultanan sin Tuhan. Iban mamarinta da isab sila d\u012b ha dunya ha sus\u016bngun.\u201d"
                            },
                            {
                                "text": " Pag'ubus imatud na isab aku nagbalik. Pag'atud ku, diyungug ku in suwara sin salaksa' mal\u0101ikat. Di' maitung in taud. Yaun sila nagtitindug ha katilibut sin manga nagtatau-maas, sin upat mal\u0101ikat mahal-mahal in lupa iban sin kursi."
                            },
                            {
                                "text": "Ampa sila nagkalangan matanug. Biya' ha ini in lapal sin kalangan nila, \u201cMat\u016bp tumayma' sin pudji in ngiy\u0101nan Anak Bili-bili amu in bakas biyunu' sin manga m\u0101nusiya', sabab siya na in makapagbaya'-baya' ha unu-unu kat\u0101n. Iban siya in tuburan sin unu-unu na pangalta', ilmu' iban kusug. Na, lagguun, sanglitun iban pudjihun natu' siya.\u201d"
                            },
                            {
                                "text": " Pag'ubus ampa ku diyungug nagkalangan in kat\u0101n piyapanjari sin Tuhan ha langit, ha dunya, ha ahirat, ha dagat iban na sin kat\u0101n piyapanjari ha liyukupan sin \u0101lam. Biya' ha ini in lapal kabtangan sin kalangan nila, \u201cIn naglilingkud duun ha kursi iban sin amu in ngiy\u0101nan Anak Bili-bili, subay natu' pudjihun, lagguun iban sanglitun salama-lama pasal sila tuud in sangat kawasa.\u201d "
                            },
                            {
                                "text": "Sakali simambag in upat mal\u0101ikat mahal-mahal in lupa. Amu agi nila, \u201cAmin.\u201d Pag'ubus ampa na simujud simumba in manga nagtatau-maas. "
                            }
                        ]
                    },
                    {
                        "verses": [
                            {
                                "text": "  Ha sa'bu ku nangingita'-ngita' duun, k\u012bta' ku iyaknit sin Anak Bili-bili in panagnaan pikit sin k\u0101tas liyul\u016bn. Ubus diyungug ku nagsuwara in hambuuk mal\u0101ikat mahal-mahal in lupa. Biya' dawgdug in tanug sin suwara niya. Laung niya biya' ha ini, \u201cLanjalan na in hinang diyaakan kaymu.\u201d"
                            },
                            {
                                "text": "Magt\u016by, k\u012bta' ku gimuwa' in kura' puti'. In nangungura' ha taas niya nagdar\u0101 bawgan pana', sarta' d\u012bhilan na siya kuruna ha \u016b niya. Pag'ubus ampa na siya nangura' harap pa dunya mamunu' iban magpataalluk ha manga tau atu niya."
                            },
                            {
                                "text": " Sakali iyaknit na isab sin Anak Bili-bili in hikaruwa pikit sin k\u0101tas liyul\u016bn. Sarta' diyungug ku na isab nagsuwara in hikaruwa mal\u0101ikat. Amu agi, \u201cLanjalan na in hinang diyaakan kaymu.\u201d"
                            },
                            {
                                "text": "Magt\u016by k\u012bta' ku gimuwa' in kura' pula. In nangungura' ha taas niya d\u012bhilan na puddang mahaba'. In siya ini d\u012bhilan kawasa um\u012bg sin kasannyangan iban kasulutan ha dunya. Sarta' dum\u0101 siya sin kalingugan pa m\u0101nusiya' ha supaya in manga tau magbunu' pagkahi."
                            },
                            {
                                "text": " Pag'ubus naaknit mayan sin Anak Bili-bili in hikat\u016b pikit sin k\u0101tas liyul\u016bn, diyungug ku na isab nagsuwara in hikat\u016b mal\u0101ikat mahal-mahal in lupa. Laung niya biya' ha ini, \u201cLanjalan na in hinang diyaakan kaymu.\u201d Magt\u016by k\u012bta' ku gimuwa' in kura' itum. Iban in nangungura' ha taas niya nagdar\u0101 timbangan."
                            },
                            {
                                "text": "Sakali awn kiyarungugan ku biya' suwara guwa' dayn ha gi'tungan sin manga upat mal\u0101ikat mahal-mahal in lupa. Amu agi sin suwara, \u201cSubay in gadji sin tau hangka-adlaw tuput sadja hipam\u012b hangka-pansing bugas atawa t\u016bngka-pansing layagan. Sagawa' in kabbun jaytun iban anggul subay di' mulahun.\u201d"
                            },
                            {
                                "text": " Pag'ubus naaknit mayan sin Anak Bili-bili in hikaupat pikit sin k\u0101tas liyul\u016bn, diyungug ku na isab nagsuwara in hikaupat mal\u0101ikat mahal-mahal in lupa. Laung niya biya' ha ini, \u201cLanjalan na in hinang diyaakan kaymu.\u201d"
                            },
                            {
                                "text": "Na manjari k\u012bta' ku gimuwa' in hambuuk kura' namimiyaning in pais niya biya' tau nasasakit. In nangungura' ha taas niya ngiy\u0101nan Kamatay, iban in ngiy\u0101nan Kubul amuna in imuurul ha ulihan niya. Kiyarihilan sila kawasa mamatay ha hangka-bahagi' sin upat kabahagi' sin manga tau ha dunya. In kaagi nila magpatay ha manga tau, paratungan nila sila bunu', gutum, sakit iban manga sattuwa talun."
                            },
                            {
                                "text": " Pag'ubus naaknit mayan sin Anak Bili-bili in hikalima pikit sin k\u0101tas liyul\u016bn, k\u012bta' ku duun ha baba' sin lugal pagkukulbanan hayup, in manga tau amu in nabunu' pasal sin pagnas\u012bhat nila sin Parman sin Tuhan, iban sin pasal mata'gu in pagsaksi' nila sin kasabunnalan pasal hi \u012asa Almasi."
                            },
                            {
                                "text": "Sakali diyungug ku sila sama-sama nagsuwara matanug. Laung nila biya' ha ini, \u201c\u016a Tuhan, Panghu' namu', ikaw in hambuuk-buuk sangat-kawasa, suchi iban amu in puunan sin kasabunnalan. Maunu pa in lugay sin pagtagad namu' kaymu mamawli ha manga tau ha dunya amu in namunu' k\u0101mu'? Ku'nu mu pa sila butangan hukuman iban paratungan kasiksaan?\u201d"
                            },
                            {
                                "text": "Pag'ubus yadtu k\u012bta' ku d\u012bhilan sila juba puti' pakaniya-pakaniya. Sarta' biyaytaan sila, amu agi, \u201cTagad iban hali na kamu day'-day'. Iyampa aku mamaws bang maabut na in waktu jumukup in taud sin tau, amu in asal kiyaganta' sin Tuhan mabunu' sila, amu in pagkahi niyu daraakun hi \u012asa Almasi. Karna' in sila yan lumabay da isab biya' sin kamatay liyabayan niyu.\u201d"
                            },
                            {
                                "text": " Pag'ubus yadtu naaknit mayan sin Anak Bili-bili in hikaunum pikit sin k\u0101tas liyul\u016bn, naglinug makusug. Sarta' k\u012bta' ku nanigidlum na in suga biya' sin karut itum, iban in lupa sin bulan namula na biya' dugu'."
                            },
                            {
                                "text": "Iban in manga bituun ha langit nalanas nahulug pa dunya, biya' sin paghulug sin bungang-kahuy tina amu in bulak pa bang kugdanan sin hangin makusug."
                            },
                            {
                                "text": "Iban in langit na\u012bg biya' sin k\u0101tas l\u016bnun sin tau. Iban in kab\u016bd-b\u016bran iban kap\u016b'-p\u016ban na\u012bg dayn ha lugal kiyabutangan asal kanila."
                            },
                            {
                                "text": " Pag'ubus yadtu nahalubilu na in kat\u0101n tau ha dunya. Minsan in manga sultan iban sin manga nakura' sin kahula'-hulaan ha dunya, in manga puntukan nakura' sin manga kasundaluhan, in manga tau dayahan iban sin manga tau balkanan, in manga \u012bpun iban sin bukun, sama-sibu' na nagtapukan ha manga sungab batu iban ha sawm sin kabatuhan ha kab\u016bd-b\u016bran."
                            },
                            {
                                "text": "Sarta' nangayu'-ngayu' na sila bang mayan sila kahulugan da sin manga b\u016bd iban katabunan sin manga batu, ha supaya sila di' kakitaan sin amu in naglilingkud ha kursi, iban ha supaya sila di' kugdanan sin murka' sin Anak Bili-bili."
                            },
                            {
                                "text": "Sabab dimatung na in waktu hipananam sin Tuhan iban Anak Bili-bili in murka' nila ha manga m\u0101nusiya' kat\u0101n. Ampa wayruun minsan hambuuk tau in makasandal ha murka' yan. "
                            }
                        ]
                    },
                    {
                        "verses": [
                            {
                                "text": "  Pag'ubus yadtu n\u0101kita' na isab aku upat mal\u0101ikat nagtitindug duun ha upat pidju sin \u0101lam. Hiyahawiran nila in hangin huyup dayn ha upat pidju sin \u0101lam, ha supaya di' kugdanan sin hangin in ginlupaan iban dagat. Iban ha supaya isab di' kugdanan in manga kakahuyan minsan hambuuk."
                            },
                            {
                                "text": "Iban awn isab k\u012bta' ku hambuuk mal\u0101ikat guwa' dayn ha subangan nagdar\u0101 sin hipagsas\u0101p sin Tuhan, amu in buhi' salama-lama. Giyasuran niya in manga upat mal\u0101ikat, amu in kiyarihilan sin Tuhan kawasa magpakang\u012b' sin lupa' iban dagat."
                            },
                            {
                                "text": "Laung biya' ha ini sin mal\u0101ikat kanila, \u201cAyaw niyu na mulaha in lupa' iban dagat. Ayaw niyu isab mulaha in manga kakahuy-kahuyan minsan hambuuk ha salugay namu' di' pa kas\u0101pan in manga tuktuk sin manga tau daraakun sin Tuhan.\u201d"
                            },
                            {
                                "text": "Pag'ubus diyungug ku in taud kat\u0101n sin kiyas\u0101pan. Awn hanggatus ka'patan tag'upat ngaibu dayn ha kat\u0101n pihak panubu' sin bangsa Israil."
                            },
                            {
                                "text": "Dayn ha panubu' hi Yudah awn hangpu' tagduwa ngaibu in kiyas\u0101pan, dayn ha panubu' hi Rubin hangpu' tagduwa ngaibu, dayn ha panubu' hi Gad hangpu' tagduwa ngaibu,"
                            },
                            {
                                "text": "dayn ha panubu' hi Asir hangpu' tagduwa ngaibu, dayn ha panubu' hi Naptali hangpu' tagduwa ngaibu, dayn ha panubu' hi Manassi hangpu' tagduwa ngaibu,"
                            },
                            {
                                "text": "dayn ha panubu' hi Simiyun hangpu' tagduwa ngaibu, dayn ha panubu' hi Libi hangpu' tagduwa ngaibu, dayn ha panubu' hi Issakal hangpu' tagduwa ngaibu,"
                            },
                            {
                                "text": "dayn ha panubu' hi Sibulun hangpu' tagduwa ngaibu, dayn ha panubu' hi Yusup hangpu' tagduwa ngaibu iban dayn ha panubu' hi Binjamin hangpu' tagduwa ngaibu."
                            },
                            {
                                "text": "  Pag'ubus yadtu n\u0101kita' na isab aku tau mabanus tuud nagtitipun. Di' maitung in taud nila. In manga tau ini guwa' dayn ha dugaing-dugaing pihak, hula', bangsa, iban dugaing-dugaing in bahasa nila. Duun ku sila k\u012bta' nagtitindug ha alupan sin kursi iban sin amu in Anak Bili-bili. Nagjujuba sila kat\u0101n puti' iban nagdar\u0101 sila lukay pakaniya-pakaniya."
                            },
                            {
                                "text": "Pag'ubus yadtu diyungug ku sila nagsuwara matanug, nagsama-sama. Laung nila, \u201cSanglitun natu' in Tuhan, amu in limilingkud ha kursi, iban sin amu in Anak Bili-bili sabab liyappas nila kitaniyu dayn ha manga dusa natu'.\u201d "
                            },
                            {
                                "text": "Manjari, k\u012bta' ku in upat mal\u0101ikat mahal-mahal in lupa, duun nagtitindug ha katilibut sin kursi, siyunuan sin manga nagtatau-maas, ubus ampa sin manga mal\u0101ikat. Pag'ubus, ampa in manga mal\u0101ikat kat\u0101n simujud simumba ha Tuhan, amu in naglilingkud ha kursi."
                            },
                            {
                                "text": "Laung nila biya' ha ini, \u201cAmin. Pudjihun, sanglitun, lagguun iban pagsarang-sukulan natu' in Tuhan salama-lama, amu in hambuuk-buuk makaingat sin unu-unu kat\u0101n. Siya in sangat-kawasa iban amu in tuburan sin kusug kat\u0101n. Amin.\u201d "
                            },
                            {
                                "text": "Sakali, iyasubu aku sin hambuuk nagtatau-maas. Laung niya, \u201cKaingatan mu ka bang hisiyu in manga tau yan nagjujuba puti'? Iban kaingatan mu ka bang dayn h\u0101in sila yan?\u201d"
                            },
                            {
                                "text": " Simambung aku kaniya. Laung ku, \u201cDi' ku sila kaingatan, Tuwan. Baytai kunu' aku bang hisiyu sila sabab ikaw in makaingat.\u201d  Siyambungan niya aku. Laung niya, \u201cIn sila yan amuna in manga bakas nakalabay sin kabinsanaan landu' makalap. In manga juba nila maputi', pasal in dugu' sin Anak Bili-bili amuna in biya' sapantun tubig piyangdakdak nila sin manga yan."
                            },
                            {
                                "text": "Na, hangkan bihaun, \u201cYan sila duun nagtitindug ha alupan sin kursi sin Tuhan. D\u016bm-adlaw wayruun paghali nila maghinang ha lawman sin Tuhan. Iban in sila yan iyuukuman sin Tuhan, amu in limilingkud ha kursi."
                            },
                            {
                                "text": "L\u0101gi', in sila yan di' na tuud hapdiun atawa uhawun saumul-umul, iban di' na sila tuud mal\u016bs sin suga atawa sin unu-unu na mapasu'."
                            },
                            {
                                "text": "Sabab in amu in ngiy\u0101nan Anak Bili-bili, amu in yaun duun ha alupan sin kursi sin Tuhan, amuna in mag'upiksa' kanila. Iban siya in mag'\u016bhan dum\u0101 kanila tudju pa tuburan sin tubig kalkawsal, amu in makarihil kanila kabuhi' iban kasannyangan sin pangatayan nila. Iban pahiran sin Tuhan in kat\u0101n luha' nagt\u016b' dayn ha manga mata nila.\u201d  "
                            }
                        ]
                    },
                    {
                        "verses": [
                            {
                                "text": "  Manjari iyaknit mayan sin Anak Bili-bili in hikapitu pikit sin k\u0101tas liyul\u016bn, magt\u016by wayruun bahittuk ha lawm surga' ha lawm sin manga tunga' j\u0101m."
                            },
                            {
                                "text": " Pag'ubus, k\u012bta' ku in pitu mal\u0101ikat, amu in yaun timitindug ha haddarat sin Tuhan. Tiyutupuran sila sangkakala pakaniya-pakaniya."
                            },
                            {
                                "text": " Sakali awn na isab dugaing mal\u0101ikat miyawn timindug ha daig sin lugal pagkukulbanan hayup. Nagdar\u0101 siya panunugtugan bulawan. D\u012bhilan siya kamanyan mataud, ha supaya in hamut sin kamanyan magmisra' iban sin pagpangayu' duwaa sin manga tau suku' sin Tuhan. Pag'ubus, ampa siya miyadtu nanugtug pa lamisahan pagtutugtugan kamanyan, amu in h\u012bnang dayn ha bulawan, duun ha alupan sin kursi."
                            },
                            {
                                "text": "Pag'ubus, in asu sin kamanyan amu in siyunug sin mal\u0101ikat ha haddarat sin Tuhan, nagmisra' na iban sin pagpangayu' duwaa sin manga tau suku' sin Tuhan, sarta' nag'asu na pa taas simampay pa Tuhan."
                            },
                            {
                                "text": "Sakali ini, kiy\u0101' sin mal\u0101ikat in panugtugan, ampa niya h\u012bpu' sin baga k\u0101yu dayn ha lugal pagtutugtugan kamanyan. Pag'ubus ampa niya liyaruk pa lawm dunya in baga k\u0101yu. Na, magt\u016by awn anduhud sin dawgdug iyaagaran sin si'nag sin kilat iban awn linug."
                            },
                            {
                                "text": "  Manjari, nagsakap na in pitu mal\u0101ikat humuyup sin sangkakala diyar\u0101 nila pakaniya-pakaniya."
                            },
                            {
                                "text": " Sakali ini, hiyuyup na sin hambuuk mal\u0101ikat, amu in ha unahan, in sangkakala diyar\u0101 niya. Na, paghuyup niya, magt\u016by na nahulug pa lawm dunya in ays iban k\u0101yu naglalamud iban dugu'. Paghulug pa lawm dunya, nasunug in hangka-bahagi' sin t\u016bngka-bahagi' sin dunya iban sin hangka-bahagi' sin t\u016bngka-bahagi' sin manga kakahuy-kahuyan sampay kat\u0101n kaparang-parangan ha lawm sin dunya."
                            },
                            {
                                "text": " Pag'ubus, hiyuyup na isab sin hikaruwa mal\u0101ikat in sangkakala diyar\u0101 niya. Na, paghuyup niya, magt\u016by awn k\u012bta' ku biya' dagbus b\u016bd malaggu' nalalaga in liyaruk pa lawm dagat. Paghulug pa lawm dagat, magt\u016by in hangka-bahagi' sin t\u016bngka-bahagi' sin dagat nahinang na dugu'."
                            },
                            {
                                "text": "Manjari, magt\u016by miyatay in hangka-bahagi' sin t\u016bngka-bahagi' sin unu-unu na buhi' ha lawm sin dagat, iban nagkang\u012b' in hangka-bahagi' sin t\u016bngka-bahagi' sin manga sasakatan ha dagat."
                            },
                            {
                                "text": " Na, hiyuyup na isab sin hikat\u016b mal\u0101ikat in sangkakala diyar\u0101 niya. Paghuyup niya, magt\u016by awn k\u012bta' ku hambuuk bituun malaggu' nalalaga biya' tanju' in nahulug dayn ha taas langit harap madtu pa hangka-bahagi' sin t\u016bngka-bahagi' sin manga sapa' iban tuburan sin tubig."
                            },
                            {
                                "text": "In bituun ini ngiy\u0101nan \u201cMapait\u201d sabab in hangka-bahagi' sin t\u016bngka-bahagi' sin tubig kiyahulugan niya, miyait nahinang na lassun iban mataud in m\u0101nusiya' miyatay pag'inum sin tubig yan."
                            },
                            {
                                "text": " Na, hiyuyup na isab sin hikaupat mal\u0101ikat in sangkakala diyar\u0101 niya. Paghuyup niya, magt\u016by limindum in hangka-bahagi' sin t\u016bngka-bahagi' sin suga, bulan iban manga bituun. Hangkan ha lawm sin upatka-j\u0101m sin hangka-adlaw nanglindum sadja in paghula'. Damikkiyan ha lawm upatka-j\u0101m sin hangka-d\u016bm wayruun sawa sin paghula' dayn ha langit."
                            },
                            {
                                "text": " Pag'ubus, awn diyungug ku suwara matanug. Himangad aku pa taas. Paghangad ku, k\u012bta' ku in sambulaan naglulupad ha \u0101yan. Namung in sambulaan, laung niya, \u201cAndu' Andu'. Landu' tuud makaluuy in manga m\u0101nusiya' kat\u0101n ha dunya, sabab landu' tuud makalap in kabinsanaan dumatung kanila bang humuyup na in sangkakala sin manga t\u016b mal\u0101ikat ha ulihan.\u201d"
                            }
                        ]
                    },
                    {
                        "verses": [
                            {
                                "text": "Pag'ubus hiyuyup na isab sin hikalima mal\u0101ikat in sangkakala diyar\u0101 niya. Paghuyup niya, k\u012bta' ku in pagtawagun bituun, amu in bakas nahulug dayn ha langit pa dunya. D\u012bhilan siya sin kunsi' lawang sin lungag tigub-tiguban."
                            },
                            {
                                "text": "Sakali iyukab na sin ngiy\u0101nan bituun in lungag tigub-tiguban. Pag'ukab niya, magt\u016by na gimuwa' in asu dayn ha lawm, biya' sin asu guwa' dayn ha sunug dakula'. Pagguwa' sin asu, magt\u016by nanigidlum in suga. Sampay in katilingkal dunya naninigidlum na sin asu yan."
                            },
                            {
                                "text": "Sakali k\u012bta' ku awn gimuwa' manga ampan-dulu dayn ha lawm sin asu timapu' pa lawm dunya. Piyapanjari sin Tuhan in bisa nila magpanugud biya' sin kalajangking."
                            },
                            {
                                "text": "Sagawa' biyabaytaan sila sin di' hipamula kanila in manga kaparang-parangan, kakahuy-kahuyan atawa sin unu-unu na pananum ha lawm dunya. Amura in hipamula kanila in manga tau, amu in wayruun s\u0101p sin Tuhan ha manga tuktuk nila, amu in pangil\u0101han ha manga tau suku' sin Tuhan."
                            },
                            {
                                "text": "Malayngkan, biyabaytaan sila di' hipapatay kanila in manga tau ini, sa' papananamun sadja kabinsanaan ha lawm lima bulan. In sakit amu in hipananam nila ha manga tau ini, biya' sin sakit kananaman sin tau bang masugud sin kalajangking."
                            },
                            {
                                "text": "Na, ha lawm sin lima bulan kabinsanaan ini, in manga tau ini mabaya' na tuud matay. Sagawa' di' sila tugutan minsan iyaangut nila tuud matay."
                            },
                            {
                                "text": " Ampa in dagbus sin manga ampan-dulu ini, biya' sapantun sin manga kura' amu in sakap d\u0101hun pa pagbunuan. In manga \u016b nila, siyasangunan sin biya' lupa kuruna bulawan, iban in lupa sin manga bayhu' nila, biya' lupa bayhu' tau."
                            },
                            {
                                "text": "In buhuk nila mahaba' biya' sin buhuk sin manga babai, iban in manga ipun nila biya' sin ipun sin singa'."
                            },
                            {
                                "text": "In daghal nila tiyatamingan sin manga sisik biya' sapantun basi'. Iban in katingug sin manga pikpik nila biya' sin lagundak sin manga baanan kalisa, amu sasakatan iyuutung sin manga kura' amu in d\u0101gan harap pa pagbunuan."
                            },
                            {
                                "text": "Iban in manga ikug nila isab magpanugud biya' sin sugud sin kalajangking. Iban in manga ikug nila, amuna in dumihil kabinsanaan ha manga tau ha lawm sin lima bulan."
                            },
                            {
                                "text": "In sultan sin manga ampan-dulu ini, amu in magnakura' kanila hambuuk saytan, amu in tagkaputan sin lungag tigub-tiguban. In ng\u0101n niya bang ha bahasa Hibrani, Abaddun, bang ha bahasa Girik, Apulyun, h\u0101ti niya Manglulubu."
                            },
                            {
                                "text": " Na, duun ha yan tumubtub in kabinsanaan, amu in makauna dumatung pa manga m\u0101nusiya' ha dunya. Sagawa' pag'ubus yan awn pa duwangka-ginis kabinsanaan dumatung."
                            },
                            {
                                "text": " Pag'ubus yadtu, hiyuyup na isab sin hikaunum mal\u0101ikat in sangkakala diyar\u0101 niya. Paghuyup niya, awn diyungug ku suwara dayn ha upat dugu sin lugal pagtutugtugan kamanyan, amu in h\u012bnang dayn ha bulawan, duun ha alupan sin kursi sin Tuhan."
                            },
                            {
                                "text": "Namung in suwara pa hikaunum mal\u0101ikat, amu in nagdar\u0101 sin sangkakala. Laung niya, \u201cHubari na in upat saytan, amu in hiyukutan duun ha daig sin sapa' Alpurati.\u201d"
                            },
                            {
                                "text": "Na, hiyubaran na in upat saytan, sabab in sila ini, asal tiyatagama daakun mamatay ha hangka-bahagi' sin t\u016bngka-bahagi' sin kat\u0101n m\u0101nusiya' ha dunya ha waktu kiyaganta' sin Tuhan, amu in waktu tuud sin adlaw ini, bulan ini, iban sin tahun ini."
                            },
                            {
                                "text": "Sakali, diyungug ku in taud sin kasundaluhan nangungura' amu in ha babaan sin upat saytan. Awn duwanggatus milyun."
                            },
                            {
                                "text": " Iban ha lawm sin indan ku yaun duun in manga nangungura' iban sin manga kura' piyangunguraan nila. In daghal nila tiyatamingan basi' amu in pula biya' k\u0101yu, bilu malutu' iban biyaning biya' maylang. In \u016b sin manga kura' piyangunguraan nila, biya' lupa sin \u016b sin singa'. Iban dayn ha simud sin manga kura' ini awn magguwa' k\u0101yu, asu, iban maylang nalalaga."
                            },
                            {
                                "text": "Na, hangka-bahagi' sin t\u016bngka-bahagi' sin manga m\u0101nusiya' ha dunya in miyatay kaagi sin k\u0101yu, asu, iban sin maylang nalalaga, amu in magguwa' dayn ha simud sin manga kura'."
                            },
                            {
                                "text": "Iban bukun sadja isab amu in magguwa' dayn ha simud sin manga kura' in nakamatay ha manga tau, sumagawa' sampay in ikug nila nakamatay da isab ha manga tau. Sabab in ikug nila biya' h\u0101s taga \u016b, amu in hipangutkut nila ha manga tau."
                            },
                            {
                                "text": " Sumagawa' minsan biya' na h\u0101dtu in hunit sin kabinsanaan, in manga tau nakapin, amu in wala' miyatay sin bala' ini, wala' nila da biyutawanan in manga tuhan-tuhan h\u012bnang sin lima nila. Masi-masi da sila simusumba ha manga saytan iban ha manga barhala' h\u012bnang dayn ha bulawan, pilak, tumbaga, batu iban kahuy, amu in di' makakita', makarungug iban di' makapanaw."
                            },
                            {
                                "text": "L\u0101gi' wala' da tuud napinda in kawl-piil nila. Masi-masi da isab in pagpamunu' iban pagpanghinang-hinang mang\u012b' ha manga tau. Masi-masi da isab in paghinang nila maasihat iban pagtakaw. "
                            }
                        ]
                    },
                    {
                        "verses": [
                            {
                                "text": "  Sakali ini, n\u0101kita' na isab aku hambuuk mal\u0101ikat makusug nimaug dayn ha surga' napuputus sin gabun, iban awn ha taas sin \u016b niya nagliligung b\u0101ngaw. In bayhu' niya magsi'nag, biya' sin suga, iban in bi'tis niya biya' sin sapantun h\u0101g nalalaga."
                            },
                            {
                                "text": "Nagdar\u0101 siya ha lima niya hambuuk k\u0101tas asibi' biyubuklad amu in bakas nalul\u016bn. G\u012bik niya pa babaw dagat in siki niya dapit pa tuu. Ampa in siki niya dapit pa lawa, g\u012bik niya pa ginlupaan."
                            },
                            {
                                "text": "Pag'ubus ampa siya nagsuwara matanug biya' sin igul sin singa'. Pag'ubus niya nagsuwara, magt\u016by simambag in anduhud sin dawgdug nakapitu."
                            },
                            {
                                "text": "Pagdawgdug nakapitu, s\u016bng ku na hisulat in bayta' sin dawgdug k\u0101ku', sagawa' magt\u016by aku nakarungug suwara dayn ha surga', amu agi, \u201cAyaw mu sulatan in suwara diyungug mu dayn ha dawgdug, amu in imanduhud nakapitu, sabab in yan subay di' hipaingat.\u201d"
                            },
                            {
                                "text": " Sakali ini, k\u012bta' ku in mal\u0101ikat, amu in bakas k\u012bta' ku gimiik sin siki niya pa babaw dagat iban ginlupaan. Siyayang niya in tuu niya harap pa langit."
                            },
                            {
                                "text": "Siyayang niya in lima niya pa Tuhan buhi' salama-lama iban amu in nagpapanjari sin langit, sin dunya, sin dagat iban na sin kat\u0101n luun nila. In pagsayang niya sin lima niya, amuna in tanda' sin in Tuhan amu in saksi' sin sabunnal tuud in hibichara niya. Namung siya, laung niya, \u201cTantu tuud palausun na sin Tuhan in kiyamaksud niya. Di' na tangguhan pa waktu dugaing."
                            },
                            {
                                "text": "Sabab bang humuyup na in hikapitu mal\u0101ikat sin sangkakala niya, tantu magmakbul na in maksud sin Tuhan. In maksud niya ini bakas niya na kiyabayta' ha manga daraakun niya kanabihan sin masa nakauna yadtu, sagawa' wala' niya piyaingat pa manga tau kat\u0101n.\u201d"
                            },
                            {
                                "text": " Sakali diyungug ku na isab nagbalik in suwara dayn ha surga'. Amu agi sin suwara, \u201cKadtu kaw kawaa in k\u0101tas biyubuklad, amu in bakas nalul\u016bn dayn ha lima sin mal\u0101ikat, amu in nagtitindug ha babaw dagat iban ha ginlupaan.\u201d"
                            },
                            {
                                "text": " Na, miyadtu na aku pa mal\u0101ikat, ampa ku piyangayu' dayn kaniya in k\u0101tas asibi' bakas nalul\u016bn. Namung siya k\u0101ku', laung niya, \u201cKawaa na ampa mu kauna. Magnanam yan malimu' biya' gula' ha lawm simud mu, sagawa' pagt\u016bn mu mangaslum in lawm tiyan mu.\u201d"
                            },
                            {
                                "text": " Na, nakawa' ku mayan in k\u0101tas asibi' bakas nalul\u016bn dayn ha lima sin mal\u0101ikat, magt\u016by ku siyungit pa simud ku. Pagsungit ku, in nanam niya malimu' biya' gula' ha lawm simud ku. Sagawa' nat\u016bn ku mayan, nangaslum in lawm tiyan ku."
                            },
                            {
                                "text": "Pag'ubus biyaytaan aku amu agi, \u201cSubay mu hitanyag magbalik in bayta' sin Tuhan pasal sin manga pakaradjaan paratungun niya pa manga tau kat\u0101n dayn ha dugaing-dugaing hula', bangsa, bahasa iban sampay pa manga kasultanan.\u201d "
                            }
                        ]
                    },
                    {
                        "verses": [
                            {
                                "text": "  Manjari d\u012bhilan aku hambuuk kahuy-kahuy biya' tukun hipagsukud, ampa aku biyaytaan, amu agi, \u201cKadtu kaw ampa mu sukura in B\u0101y sin Tuhan dakula' iban sin lugal pagkukulbanan hayup. Iban itunga bang pila in jamaa nangangarap pa Tuhan duun."
                            },
                            {
                                "text": "Sagawa' ayaw mu na lapaya in halaman sin B\u0101y sin Tuhan. Ayaw mu na pagsukura, sabab in yan kiyarihil na ha manga tau bukun bangsa Yahudi. In sila ini amu in magpataalluk iban mangdihil tamak pa d\u0101ira suchi, amu in d\u0101ira suku' sin Tuhan, ha lawm sin ka'patan tagduwa bulan."
                            },
                            {
                                "text": "Iban daakun ku in duwa saksi' ku, amu in magtatamung kakana' makasap biya' sin karut. In sila ini, amu in magpamahalayak iban magpasampay sin Parman sin Tuhan pa m\u0101nusiya' ha lawm sin hangibu duwanggatus tagka'numan adlaw ini.\u201d"
                            },
                            {
                                "text": " In duwa saksi' ini amuna in pag'iyanun duwa kahuy jaytun iban duwa palitaan, amu in yaun duun ha alupan sin Tuhan, amu in Panghu' sin m\u0101nusiya' kat\u0101n."
                            },
                            {
                                "text": "Bang awn magmaksud mangjahulaka' kanila, tantu mapatay sadja, pasal in duwa saksi' ini awn k\u0101yu magguwa' dayn ha simud nila, amu in makasunug ha hisiyu-siyu kumuntara kanila. Na, hangkan hisiyu-siyu in sumulay manglaug kanila tantu mapatay sadja."
                            },
                            {
                                "text": "L\u0101gi', in sila yan taga kawasa di' magpat\u016b' sin ulan ha salugay nila nagpapamahalayak sin Parman sin Tuhan. Iban minsan in manga tuburan tubig mapapinda nila da pa dugu' dayn ha kusug sin barakat nila. Iban awn da isab kawasa nila magparatung sin unu-unu bala' pa lawm dunya ha unu-unu waktu kabayaan nila."
                            },
                            {
                                "text": " Na, bang sila maubus na magpasaplag sin Parman sin Tuhan, d\u0101hun sila magbunu' sin hambuuk sattuwa makabuga'-buga', amu in gumuwa' na dayn ha lawm lungag tigub-tiguban. Daugun in duwa saksi' iban mapatay sila kaagi sin sattuwa makabuga'-buga' ini."
                            },
                            {
                                "text": "Pag'ubus in bangkay nila pas\u0101ran na humantal duun ha d\u0101n sin d\u0101ira bantug, amu in d\u0101ira piyaglansangan pa usuk ha Panghu' nila. In manga ng\u0101n sin d\u0101ira dakula' ini Sudum iban Misir. Bukun manga ng\u0101n niya tuud sa' piyaralil."
                            },
                            {
                                "text": "H\u0101ti in manga tau kat\u0101n dayn ha dugaing-dugaing hula', pihak, bahasa, iban bangsa mangatud-ngatud sadja sin bangkay nila. Ha lawm sin t\u016by adlaw iban tunga', duun na sadja in bangkay nila naghahantal ha d\u0101n. Di' hipakubul sin manga tau in bangkay nila."
                            },
                            {
                                "text": "Na, pagpatay sin duwa nabi ini, in manga tau ha katilingkal dunya magk\u016bg-kuyag tuud, sarta' maglami-lami iban magsarakka pakaniya-pakaniya. Sabab in duwa nabi ini, amuna in nakar\u0101 sin kabinsanaan pa manga tau ha dunya."
                            },
                            {
                                "text": " Sumagawa', paglabay sin t\u016by adlaw iban tunga', d\u012bhilan sila napas nagbalik sin Tuhan, iban nagbangun na sila. In tau kat\u0101n nakakita' kanila, miyuga' tuud landu'."
                            },
                            {
                                "text": "Pag'ubus yadtu nakarungug in duwa nabi suwara matanug dayn ha taas langit. Amu agi sin suwara, \u201cKari kamu pa taas.\u201d Na, saruun-duun nar\u0101 sila sin gabun pa taas langit pa lawm surga'. In manga banta nila duun nangita'-ngita' kanila."
                            },
                            {
                                "text": " Nagsarta' isab ha kaangkat kanila pa surga', magt\u016by naglinug makusug. Paglinug makusug, nalubu in hangka-bahagi' sin lawm d\u0101ira. In siyam kabahagi' way nalubu. Iban awn pitu ngaibu tau in miyatay kaagi sin linug. Ampa in kaibanan nakapin, amu in wala' miyatay, landu' tuud miyuga'. Sabab sin buga' nila, piyudji nila in Tuhan ha surga', amu in tunggal makawasa."
                            },
                            {
                                "text": " Na, in bala' hikaruwa limabay na, sagawa' in hikat\u016b bala' masuuk na dumatung."
                            },
                            {
                                "text": "  Sakali hiyuyup na sin hikapitu mal\u0101ikat in sangkakala diyar\u0101 niya. Paghuyup sin sangkakala, magt\u016by aku nakarungug suwara matanug dayn ha surga'. Amu agi sin suwara, \u201cNa, bihaun matampal na tuud sin in pamarinta ha lawm dunya, suku' sin Panghu' ta Tuhan iban sin Almasi niya, amu in mamarinta sampay pa salama-lama.\u201d "
                            },
                            {
                                "text": "Pag'ubus in manga kawhaan tag'upat nagtatau-maas, amu in limilingkud duun ha kursi nila ha alupan sin Tuhan, simujud na simumba pa Tuhan."
                            },
                            {
                                "text": "Iban amu agi nila, \u201c\u016a, Panghu' namu', Tuhan, Tuhan sangat-kawasa, amu in Tuhan di' magkapinda dayn sin tagna' sampay pa bihaun. Magsarang-sukul tuud kami kaymu, sabab piyakita' mu na sin in ikaw da hambuuk-buuk in sangat kawasa, iban tiyagnaan mu na in pamarinta mu ha lawm dunya."
                            },
                            {
                                "text": "In manga tau, amu in di' magkahagad kaymu, dimugal tuud kaymu, sagawa' bihaun amuna in waktu mu magmurka' isab kanila, iban manghukum ha manga patay. L\u0101gi' amuna isab ini in waktu mu manungbas ha manga daraakun mu, ha manga kanabihan iban sin tau suku' mu kat\u0101ntan, sibu' da asibi'-dakula', amu in nagmamabuga' iban nag'aaddat kaymu. Ini isab in waktu mu kang\u012bun mu in sasuku' sin mangdihil kang\u012ban pa dunya.\u201d "
                            },
                            {
                                "text": "Sakali naukab na in B\u0101y sin Tuhan ha surga', iban ha lawm niya k\u012bta' ku in baul kiyabubutangan sin sulat paljanjian sin Tuhan ha manga tau suku' niya. Pag'ukab sin B\u0101y sin Tuhan, magt\u016by awn k\u012bta' ku manga si'nag sin kilat iyaagaran sin anduhud sin dawgdug. Naglinug iban nag'ulan ays, matigda' tuud. "
                            }
                        ]
                    },
                    {
                        "verses": [
                            {
                                "text": "  Manjari n\u0101kita' aku hambuuk paltandaan sangat makaajayb gimuwa' duun ha langit. N\u0101kita' aku hambuuk babai amu in nagtatamung sin biya' sapantun si'nag sin suga. Iban duun siya timitindug ha babaw sin bulan. Iban awn hangpu' tagduwa bituun, amu in biya' sapantun kuruna, ha taas sin \u016b niya."
                            },
                            {
                                "text": "In babai ini s\u016bng na umanak, hangkan nakatulik sin sakit."
                            },
                            {
                                "text": " Pag'ubus, awn na isab hambuuk paltandaan makaajayb in gimuwa' duun ha langit. N\u0101kita' aku hambuuk naga pula landu' dakula', pitu in \u016b iban hangpu' in tanduk iban awn kuruna sin kat\u0101n \u016b niya."
                            },
                            {
                                "text": "Sakali ini, liyampin sin ikug niya in hangka-bahagi' sin t\u016bngka-bahagi' sin bituun ha taas langit ampa na liyaruk pa lawm dunya. Timindug siya duun ha alupan sin babai amu in s\u016bng mag'anak ha supaya pagguwa' sin bata'-bata', magt\u016by niya makaun."
                            },
                            {
                                "text": "Manjari in babai ini imanak na hambuuk bata'-bata' usug, sagawa' wala' da nakaun sin naga. Sabab magt\u016by in bata'-bata' nabuhat sin Tuhan pa surga' pa kursi niya. Asal in gantaan sin bata'-bata' ini mamarinta ha kat\u0101n bangsa ha waktu sus\u016bngun. Wayruun makasagga' kaniya, sabab in pamarinta niya sangat makusug, biya' hantang basi' di' magkabali'."
                            },
                            {
                                "text": "Sakali pag'ubus sin babai nag'anak, miyaguy siya pa hula' wayruun tau naghuhula', amu in hula' tiyatagama sin Tuhan kaniya. Duun siya ipatun ha lawm hangibu duwanggatus tagka'numan adlaw."
                            },
                            {
                                "text": " Sakali naawn in pagbunu' ha surga'. Hi Mikail iban sin manga mal\u0101ikat ha babaan niya, nagbunu' iban sin naga, amu in nangatu iban sin manga tindug niya."
                            },
                            {
                                "text": "Sumagawa' diyaug in naga. Hangkan in siya iban sin manga tindug niya, nar\u016by iban di' na sila manjari humula' ha lawm surga'."
                            },
                            {
                                "text": "Na, hangkan in naga landu' dakula' liyaruk na pa guwa' sin surga'. In siya ini amuna in H\u0101s Sin Masa Nakauna yadtu, amu in pagng\u0101nan Iblis atawa Saytan Puntukan. Siya ini in nangakkal ha manga m\u0101nusiya' kat\u0101n. Biyugit siya pa lawm dunya iban sin kat\u0101n tindug niya."
                            },
                            {
                                "text": " Pag'ubus, nakarungug aku suwara matanug dayn ha surga', amu agi, \u201cNa, bihaun miyabut na in waktu magmakbul in pagpanglappas sin Tuhan ha manga m\u0101nusiya'. Piyakita' na bihaun sin Tuhan in kusug sin kawasa niya mamarinta iban sin kapatutan sin Almasi niya. Sabab in Iblis, amu in d\u016bm-adlaw manglalawag dusa ha manga kataymanghuran natu', iban amu in magsusumbung pa Tuhan ha haddarat niya, kiyalaruk na pa guwa' sin surga'."
                            },
                            {
                                "text": "Diyaug siya sin manga kataymanghuran natu' sabab sin dugu' sin amu in ngiy\u0101nan Anak Bili-bili, amu in naasag ha supaya sila mapuas dayn ha dusa nila. Damikkiyan, diyaug siya sabab sin kasabunnalan tiyanyag nila, l\u0101gi' atas nila piyaglilla' in dugu'-nyawa nila sampay pa kamatay."
                            },
                            {
                                "text": "Na, hangkan pagk\u016bg-kuyag kamu sasuku' sin yan duun ha lawm surga', amu in kamu kat\u0101n naghuhula' duun. Sagawa' landu' tuud makaluuy kamu manga naghuhula' ha lawm dunya iban dagat, sabab yaun na nimaug mawn kaniyu in Iblis. Landu' tuud siya diyurugalan pasal kaingatan niya na sin masuuk na tumubtub in waktu kiyaganta' kaniya sin Tuhan.\u201d"
                            },
                            {
                                "text": " Sakali, nakasayu mayan in naga sin kiyahulug na siya pa lawm dunya, iyapas niya in babai amu in nag'anak bata'-bata' usug."
                            },
                            {
                                "text": "Sagawa' piyatulunan sin Tuhan in babai ini duwa pikpik sin sambulaan dakula', ha supaya siya makalupad pa hula' wayruun tau naghuhula', pa hula' tiyatagama kaniya. In hula' ini, amuna in pag'ipatan kaniya ha lawm sin t\u016b tahun iban tunga' ha supaya siya di' magmula kaagi sin naga."
                            },
                            {
                                "text": "Manjari, ini nagpaguwa' tubig mataud tuud in naga dayn ha simud niya, ha supaya hianud in babai."
                            },
                            {
                                "text": "Daypara tiyabang sin gumi in babai ini. Nasipak nagduwa in gumi sarta' naglungag malawm. Na, imanud harap pa lawm lungag in kat\u0101n tubig gimuwa' dayn ha simud sin naga."
                            },
                            {
                                "text": "Na, diyugalan tuud in naga ha babai ini. Pasal sin dugal niya, diy\u0101 niya nagbunu' in kat\u0101n anak-apu' sin babai ini, amu in sasuku' sin kat\u0101n nagkakahagad ha daakan sin Tuhan iban namamawgbug sin kasabunnalan kiyahindu' hi \u012asa."
                            },
                            {
                                "text": "Sakali duun na timindug in naga ha higad dagat. "
                            }
                        ]
                    },
                    {
                        "verses": [
                            {
                                "text": "  Manjari ini k\u012bta' ku awn gimuwa' hambuuk sattuwa talun dayn ha lawm dagat. In sattuwa ini pitu in \u016b iban hangpu' in tanduk niya. In manga tanduk niya siyasangunan kuruna, iban in manga \u016b niya siyusulatan sin ng\u0101n pangkal pa Tuhan."
                            },
                            {
                                "text": "In sattuwa talun k\u012bta' ku ini biya' lupa halimaw, iban in siki niya biya' siki sin sattuwa baluwang. Ampa in simud niya biya' sin simud sin singa'. Kiyawakilan siya sin naga d\u012bhilan kusug iban kawasa niya makapag'agi ha lawm dunya."
                            },
                            {
                                "text": "In hambuuk \u016b sin sattuwa talun ini bakas piyalian malawm biya' lupa di' na kaulian, sagawa' in pali' niya makamula ini kiyaulian da. Hangkan in manga m\u0101nusiya' kat\u0101n ha dunya nahaylan kaniya iban nagkahagad na kaniya."
                            },
                            {
                                "text": "In tau kat\u0101n simumba na pa naga, sabab d\u012bhilan niya na kawasa in sattuwa talun yaun. Siyumba nila da isab in sattuwa talun. Laung nila, \u201cWayruun makaliyu dayn ha sattuwa talun. Wayruun makaatu kaniya.\u201d"
                            },
                            {
                                "text": " Sakali diy\u016blan in sattuwa talun ini magbaya'-baya' ha dunya ha lawm ka'patan tagduwa bulan. Iban diy\u016blan siya mag'abbu, magbichara pangkal pa Tuhan."
                            },
                            {
                                "text": "Hangkan in sattuwa talun ini namung na sadja pangkal pa Tuhan. Siyuknaan niya in ng\u0101n sin Tuhan iban hulaan niya, amu in surga', iban sin sasuku' sin maghuhula' ha surga'."
                            },
                            {
                                "text": "Iban diy\u016blan da isab siya mamunu' ha manga tau suku' sin Tuhan, iban daugun niya sila. Kiyarihilan pa isab siya kawasa makapagbaya'-baya' ha manga tau kat\u0101n dayn ha dugaing-dugaing pihak, hula', bahasa iban bangsa."
                            },
                            {
                                "text": "Na, in manga m\u0101nusiya' kat\u0101n ha lawm dunya sumumba na ha sattuwa ini, amu in sasuku' sin wala' kiyasulat in ng\u0101n nila ha Kitab sin amu in ngiy\u0101nan Anak Bili-bili. Dayn ha tagna' kaawn sin dunya asal siyusulat duun in ng\u0101n sin tau, amu in dihilan niya kabuhi' salama-lama. In ngiy\u0101nan Anak Bili-bili ini, amuna in bakas biyunu' sin manga tau."
                            },
                            {
                                "text": " Na, dungug kamu, bang kamu taga taynga da."
                            },
                            {
                                "text": "Minsan hisiyu in tau, bang kiyatakdil sin Tuhan mahinang siya banyaga', tantu da mahinang siya banyaga'. Iban bang kiyatakdil sin Tuhan kaniya mapatay kaagi sin puddang, tantu mapatay da siya kaagi sin puddang.  Hangkan in kamu manga suku' sin Tuhan, subay kamu magpakusug iban magpahugut sin \u012bman niyu. "
                            },
                            {
                                "text": "Manjari ini, awn na isab k\u012bta' ku hambuuk sattuwa talun dugaing gimuwa' dayn ha lawm sin gumi. Awn duwa tanduk niya asibi' biya' lupa sin tanduk sin Anak Bili-bili, sagawa' in suwara niya biya' sin suwara sin naga."
                            },
                            {
                                "text": "In sattuwa ini kiyawakilan iban kiyarihilan kawasa kaagi sin sattuwa, amu in gimuwa' nakauna, magpapanaw sin pamarinta niya. Na, liyugus sin sattuwa hikaruwa in kat\u0101n m\u0101nusiya' ha dunya sumumba ha sattuwa amu in gimuwa' nakauna, iban amu in bakas ambaya' matay pasal sin pali' niya malawm sa' kiyaulian."
                            },
                            {
                                "text": "L\u0101gi' in sattuwa hikaruwa ini nakahinang sin manga makaajayb, biya' na sin magpanaug k\u0101yu dayn ha langit pa lawm dunya, ha duun piyangingita'-ngitaan sin manga tau."
                            },
                            {
                                "text": "Na, in manga tau kat\u0101n ha dunya kiyaakkalan sin sattuwa hikaruwa kaagi sin manga hinang niya makaajayb, amu in nahinang niya ha babaan sin sattuwa amu in nakauna gimuwa' dayn kaniya. Diyaak niya in tau kat\u0101n ha dunya maghinang sin barhala' hipaghulmat ha sattuwa nakauna gimuwa', amu in bakas liyagut sin puddang sagawa' kiyaulian da."
                            },
                            {
                                "text": "Iban kiyarihilan pa isab in sattuwa hikaruwa kawasa dumihil napas ha barhala', amu in hangka-dagbus sin sattuwa nakauna gimuwa'. Hangkan in barhala' ini makabichara iban makapag'uldin magpapatay ha sasuku' sin manga tau di' sumumba kaniya."
                            },
                            {
                                "text": "Iban nagdaak siya subay s\u0101pan in tuu iban tuktuk sin tau kat\u0101n, sibu' da manga tau balkanan iban bukun, miskin iban dayahan, \u012bpun iban bukun."
                            },
                            {
                                "text": "Minsan hisiyu in tau, bang wayruun s\u0101p niya, di' makab\u012b atawa makapagdagang unu-unu na. In s\u0101p ini amuna in ng\u0101n sin sattuwa atawa sin umbul amu in h\u0101tihan sin ng\u0101n niya."
                            },
                            {
                                "text": " In tau malawm in panali' iban pangh\u0101ti niya, makatali' siya bang unu in h\u0101tihan sin umbul sin sattuwa, pasal ng\u0101n sin hambuuk tau in h\u0101tihan niya. In umbul ini unum ngagatus ka'numan tag'unum. "
                            }
                        ]
                    },
                    {
                        "verses": [
                            {
                                "text": "  Pag'ubus, imatud na isab aku nagbalik. Pag'atud ku, k\u012bta' ku in amu in ngiy\u0101nan Anak Bili-bili duun nagtitindug ha B\u016bd Siyun. Iban yaun da isab miyamagad kaniya in hanggatus ka'patan tag'upat ngaibu tau. In manga tau ini siyusulatan in manga tuktuk nila sin ng\u0101n sin Anak Bili-bili iban sin ng\u0101n sin Tuhan, Ama' niya."
                            },
                            {
                                "text": "Iban nakarungug aku suwara dayn ha surga', biya' sin lagublub sin tubig anud dayn ha taas, amu in busay dakula', iban anduhud sin dawgdug. Iban in suwara sin kalangan diyungug ku, biya' da isab sin luuy sin tunis dayn ha manga tau magsama-sama magbibiyula."
                            },
                            {
                                "text": "In hanggatus ka'patan tag'upat ngaibu yaun nagtitindug ha alupan sin kursi sin Tuhan, sin upat mal\u0101ikat mahal-mahal in lupa, iban sin manga nagtatau-maas. Iban nagkalang sila sin ba'gu kalangan, amu in sila da in makaingat, sabab in sila ini amu in nap\u012b' dayn ha lawm dunya liyukat dayn ha ukuman sin Saytan Puntukan."
                            },
                            {
                                "text": "Iban in manga tau ini way sammal-sammal nila pa Tuhan. Ib\u0101rat sila subul di' maghinang mang\u012b' iban sin manga babai. In kasuchi sin atay nila biya' sapantun lanu' sin budjang wala' kiyaba'talan. Miyamagad sila pakain-pakain in Anak Bili-bili. Sila ini in manga nap\u012b' sin Tuhan dayn ha kat\u0101n m\u0101nusiya' ha dunya, iban liyukat niya dayn ha ukuman sin Saytan Puntukan. Iban sila in muna nahinang suku' sin Tuhan iban sin amu in ngiy\u0101nan Anak Bili-bili."
                            },
                            {
                                "text": "Wayruun unu-unu puting in makawa' dayn kanila, iban wayruun da isab dusa in kabaakan duun kanila."
                            },
                            {
                                "text": "  Pag'ubus yadtu, n\u0101kita' na isab aku hambuuk mal\u0101ikat naglulupad ha taas sin \u0101yan. Nagdar\u0101 siya sin Bayta' Marayaw, amu in am\u0101nat di' magkapinda kasaumulan. In am\u0101nat ini amu in hitanyag niya pa manga m\u0101nusiya' kat\u0101n ha dunya dayn ha dugaing-dugaing bangsa, pihak, bahasa, iban hula'."
                            },
                            {
                                "text": "Nagsuwara siya matanug, laung niya, \u201cPagmabuga' kamu ha Tuhan, iban pudjiha niyu siya, sabab dimatung na in waktu niya manghukum ha manga m\u0101nusiya' kat\u0101n. Pagtaat kamu pa Tuhan pasal siya in nagpapanjari sin langit, sin dunya, sin dagat, iban na sin manga tuburan sin manga tubig.\u201d"
                            },
                            {
                                "text": " Sakali miyurul na isab in hikaruwa mal\u0101ikat sarta' namung na, amu agi, \u201cNagkang\u012b'-ng\u012b' na tuud in pag'iyanun hula' Babilun, amu in d\u0101ira landu' bantug. Sabab in Babilun ini, amu in biya' sin sapantun babai mang\u012b'. Nar\u0101 niya in manga tau kat\u0101n minum sin alak amu in makahilu tuud, ha supaya sila magad kaniya huminang sin manga kalumuan.\u201d"
                            },
                            {
                                "text": " Pag'ubus, miyurul na isab kanila in hikat\u016b mal\u0101ikat sarta' nagsuwara siya matanug, amu agi, \u201cHisiyu-siyu in sumumba ha sattuwa talun amu in kiyaulian in \u016b niya, atawa sumumba ha dagbus niya amu in iyukkil h\u012bnang barhala', iban sin manga amu in tumayma' sin s\u0101p niya ha tuktuk atawa lima nila,"
                            },
                            {
                                "text": "tantu tuud pagmulkaan sila sin Tuhan. Makainum sila sin alak amu in asal na hiyahayn pa sawan amu in pagtawagun, Murka' sin Tuhan. Ampa in kusug sin murka' sin Tuhan kanila, biya' sin sapantun alak way lamud niya, amu in makamula bang inumun. L\u0101gi' in manga tau ini kat\u0101n ajab-ajabun tuud kaagi sin k\u0101yu iban sin maylang nasusuliyab. Iban ha sa'bu nila iyaajab-ajab, duun sila pangita'-ngitaan sin manga mal\u0101ikat iban sin Anak Bili-bili."
                            },
                            {
                                "text": "Iban di' maghundung in pag'asu sin k\u0101yu hipaniksa' kanila saumul-umul. D\u016bm adlaw, duun sila ajab-ajabun sin k\u0101yu way paghundung, sasuku' sin simumba ha sattuwa talun iban sin dagbus niya, amu in iyukkil h\u012bnang barhala', sasuku' isab sin tau kat\u0101n piyas\u0101pan nila in manga tuktuk atawa lima nila sin ng\u0101n sin sattuwa talun.\u201d"
                            },
                            {
                                "text": " Hangkan in kamu suku' sin Tuhan, amu in nagkakahagad sin daakan niya iban namamawgbug kan \u012asa, subay niyu pahugutun in \u012bman niyu."
                            },
                            {
                                "text": " Sakali nakarungug aku suwara dayn ha surga', amu agi, \u201cSulatan ini. Hisiyu-siyu in matay tagnaan dayn ha waktu bihaun ha pasal sin pagbawgbug nila ha Panghu', kum\u016bg in lawm atay nila.\u201d  Simambag in R\u016b sin Tuhan amu agi, \u201cTantu tuud kumuyag sila, pasal makahali-hali na sila dayn ha pagbuluk-binasa nila ha pasal sin Panghu', sabab in hinang nila marayaw, amuna in makarihil kanila pal'untungan bang sila didtu na ha surga'.\u201d"
                            },
                            {
                                "text": "  Pag'ubus, imatud na isab aku nagbalik. Pag'atud ku, n\u0101kita' aku gabun puti' iban awn naglilingkud duun biya' lupa tau. Siyasangunan kuruna bulawan in \u016b niya, iban nagdar\u0101 sasanggut mahayt ha lima niya."
                            },
                            {
                                "text": "Sakali awn hambuuk mal\u0101ikat gimuwa' dayn ha B\u0101y sin Tuhan, ampa nagsuwara pa amu in naglilingkud ha gabun. Matanug in suwara niya. Amu agi, \u201cTagna' na kaw pag'ani iban sin sasanggut mu yan, pasal naabut na in musim sin pag'ani ha dunya.\u201d"
                            },
                            {
                                "text": "Magt\u016by na tuud liyabaran sin amu in naglilingkud ha gabun in dunya kaagi sin sasanggut niya. Na, in kat\u0101n aanihun ha dunya, natipun niya na."
                            },
                            {
                                "text": " Sakali n\u0101kita' na isab aku hambuuk mal\u0101ikat dugaing gimuwa' dayn ha B\u0101y sin Tuhan ha surga', nagdar\u0101 da isab sasanggut mahayt."
                            },
                            {
                                "text": " Pag'ubus, awn na isab hambuuk mal\u0101ikat gimuwa' dayn ha B\u0101y sin Tuhan ha surga' dayn ha daig lamisahan pagtutugtugan kamanyan. Siya in nagjajaga sin k\u0101yu duun. Nagsuwara siya matanug pa mal\u0101ikat, amu in nagdar\u0101 sin sasanggut mahayt. Amu agi, \u201cSangguta na in punguran anggul ha dunya dayn ha batangan niya, sabab in manga anggul hinug na.\u201d"
                            },
                            {
                                "text": "Magt\u016by na liyabaran sin mal\u0101ikat in dunya kaagi sin sasanggut niya. Na, nautud na in manga bunga anggul dayn ha batangan niya. Pag'ubus t\u012bpun niya ampa niya liyaruk pa lawm pagpupugaan anggul. (Na, in h\u0101ti sin dalil ini, biya' ha ini in kumugdan ha manga tau pagmulkaan sin Tuhan.)"
                            },
                            {
                                "text": "Na, in manga anggul piyuga' ha pagpupugaan didtu ha guwa' sin d\u0101ira. Pagpuga' sin anggul, dugu' in gimuwa', iban in layu' sin iyanuran manga t\u016bnggatus usuk batu. Iban in lawm sin dugu' tubtub pa manga kakkang sin manga kura'. "
                            }
                        ]
                    },
                    {
                        "verses": [
                            {
                                "text": "  Manjari awn na isab k\u012bta' ku hambuuk paltandaan makabuga' ha taas langit iban sangat makahaylan. Awn pitu mal\u0101ikat amu in nagdar\u0101 sin pitu ginis bala'. In pitu bala' ini amuna in kahinapusan sin manga bala', sabab amura yan in kahinapusan sin murka' sin Tuhan."
                            },
                            {
                                "text": " Sakali k\u012bta' ku na isab in katiluagan, amu in biya' sapantun dagat matilag biya' samin, magsi'nag biya' k\u0101yu. K\u012bta' ku da isab in manga tau, amu in wala' miyagad sin sasat sin sattuwa talun, iban wala' simumba kaniya iban sin barhala' dagbus niya. Iban sila in manga wala' nagpas\u0101p ha tuktuk atawa lima nila sin umbul, amu in h\u0101tihan sin ng\u0101n sin sattuwa talun. Duun sila nagtitindug ha daig sin katiluagan, amu in biya' sapantun dagat, malinaw iban masawa biya' samin. Nagdar\u0101 sila biyula pakaniya-pakaniya, amu in d\u012bhil kanila sin Tuhan."
                            },
                            {
                                "text": "Nagkalang sila sin kalangan hi Musa, amu in daraakun sin Tuhan, iban kalangan sin Anak Bili-bili. Biya' ha ini in lapal kabtangan sin kalangan nila, \u201c\u016a, Panghu', ikaw in Tuhan hambuuk-buuk sangat-kawasa. Makawasa iban makahaylan in manga hinang mu. Ikaw in Sultan sin manga kabangsa-bangsahan. In kat\u0101n maksud mu mabuntul iban maamu."
                            },
                            {
                                "text": "In kat\u0101n magmabuga' kaymu, Panghu'. Wayruun in di' sumanglit sin ng\u0101n mu. Ikaw da in hambuuk-buuk Mahasuchi. In kat\u0101n kabangsahan magtipun da mawn kaymu iban sumumba kaymu. Sabab k\u012bkita' sin tau kat\u0101n, in manga hinang mu iban sin ka\u0101dilan mu.\u201d"
                            },
                            {
                                "text": " Pag'ubus ini k\u012bta' ku naukab in B\u0101y sin Tuhan ha surga', iban k\u012bta' ku in bilik ha lawm amu in pagtawagun Bilik Mahasuchi, amu in luggiya' ha Tuhan."
                            },
                            {
                                "text": "Sakali in pitu mal\u0101ikat, amu in nagdar\u0101 sin pitu ginis bala', gimuwa' na dayn ha lawm B\u0101y sin Tuhan ha surga'. In tamungun nila makasilaw na sin puti'. Wayruun tamak atawa lummi' niya. Iban awn kandit bulawan l\u012blibud ha manga daghal nila."
                            },
                            {
                                "text": "Pagguwa' nila, tiyupuran sila gangsa' bulawan pakaniya-pakaniya kaagi sin hambuuk dayn ha upat mal\u0101ikat mahal-mahal in lupa. In manga pitu gangsa' bulawan ini nahihipu' sin murka' sin Tuhan, amu in Tuhan buhi' salama-lama."
                            },
                            {
                                "text": "Na, in B\u0101y sin Tuhan nahipu' na sin asu dayn ha haddarat sin Tuhan, amu in magpakita' sin sahaya iban kawasa niya. Wayruun makas\u016bd pa lawm ha salugay di' maubus panaugun sin pitu mal\u0101ikat in pitu ginis bala'. "
                            }
                        ]
                    },
                    {
                        "verses": [
                            {
                                "text": "  Manjari awn diyungug ku suwara matanug dayn ha B\u0101y sin Tuhan pa manga pitu mal\u0101ikat. Amu agi sin suwara, \u201cKadtu na kamu, ampa niyu asagan na pa dunya in luun sin pitu gangsa' yan, amu in murka' sin Tuhan ha dunya.\u201d"
                            },
                            {
                                "text": " Na, iyasag na madtu sin mal\u0101ikat ha unahan in bala' ha lawm sin gangsa' diyar\u0101 niya pa ginlupaan. Pag'asag sin bala', saruun-duun giyuwaan panyakit mabahu' iban masakit in manga sasuku' sin taga s\u0101p sin sattuwa ha tuktuk atawa ha lima nila, iban sin manga amu in simumba sin dagbus niya."
                            },
                            {
                                "text": " Pag'ubus, iyasag na isab sin hikaruwa mal\u0101ikat in bala' ha lawm sin gangsa' diyar\u0101 niya pa lawm dagat. Pag'asag sin bala', saruun-duun in dagat nahinang dugu' biya' dugu' sin tau patay. Na, in unu-unu kat\u0101n buhi' ha lawm sin dagat miyatay."
                            },
                            {
                                "text": " Na, iyasag na isab sin hikat\u016b mal\u0101ikat in bala' ha lawm sin gangsa' diyar\u0101 niya pa manga kasubaan iban tuburan sin manga tubig. Na, saruun-duun nahinang dugu'."
                            },
                            {
                                "text": "Sakali diyungug ku nagsuwara in mal\u0101ikat, amu in tagkaputan sin manga tubig. Amu agi, \u201c\u016a Tuhan Mahasuchi, amu in Tuhan di' magkapinda dayn sin tagna' sampay pa salama-lama, mabuntul tuud in hukuman mu ha manga m\u0101nusiya' ini."
                            },
                            {
                                "text": "Sila na yan in bakas namunu' ha manga tau suku' sin Tuhan iban ha manga nagdar\u0101 sin Parman mu. Sila in nag'asag sin dugu' nila. Hangkan bihaun d\u012bhilan mu sila dugu' inumun. Na, amu yan in katut\u016bpan hitungbas kanila.\u201d "
                            },
                            {
                                "text": "Sakali nakarungug na isab aku suwara dayn ha lugal pagkukulbanan. Amu agi sin suwara: \u201c\u016a Panghu', Tuhan sangat-kawasa, tartantu tuud mabuntul iban maamu in hukuman mu ha manga m\u0101nusiya'.\u201d "
                            },
                            {
                                "text": "Pag'ubus yadtu k\u012bta' ku iyasag sin hikaupat mal\u0101ikat in bala' ha lawm sin gangsa' diyar\u0101 niya pa suga. Manjari kimalap tuud in pasu' sin suga nangl\u016bs ha manga tau."
                            },
                            {
                                "text": "Na, nal\u016bs na in manga tau kaagi sin pasu' sin suga makalap. Dayn ha sabab yan namung na sila pangkal pa Tuhan, amu in nagkabayaan nagparatung kanila sin manga bala'. Malayngkan wala' nila da biyutawanan in manga hinang nila mang\u012b' iban wala' nila da liyaggu' in Tuhan."
                            },
                            {
                                "text": " Manjari iyasag na sin hikalima mal\u0101ikat in bala' ha lawm sin gangsa' diyar\u0101 niya pa kursi amu in lilingkuran sin sattuwa talun, amu in guwa' dayn ha lawm dagat. Pag'asag sin bala', saruun-duun nanigidlum in katilingkal sin hula' piyamamarintahan sin sattuwa talun. Nakutkut sin manga tau agad kaniya in manga dila' nila, sabab sin sakit kiyananaman nila."
                            },
                            {
                                "text": "Iban namung na sila pangkal pa Tuhan, amu in ha surga', sabab sin sakit iban sin panyakit dimatung pa baran nila. Sagawa' wala' nila da biyutawanan in manga hinang nila mang\u012b'."
                            },
                            {
                                "text": " Sakali iyasag na sin hikaunum mal\u0101ikat in bala' ha lawm sin gangsa' diyar\u0101 niya pa sapa' dakula' pagtawagun Alpurati. Pag'asag sin bala', magt\u016by tiyahayan in sapa', amu in nahinang labayan tiyagama ha manga sultan dayn ha hula' dapit pa subangan."
                            },
                            {
                                "text": "Pag'ubus yadtu n\u0101kita' aku t\u016b saytan, amu in biya' lupa ambak, gimuwa' dayn ha simud sin naga, dayn ha simud sin sattuwa talun, iban dayn ha simud sin nabi bukun bunnal."
                            },
                            {
                                "text": "In sila ini saytan landu' j\u012blaka', makahinang sin manga makaajayb. Iban in sila ini kat\u016b, madtu pa manga kahula'-hulaan magpatibuuk sin manga kanakuraan sin dunya papaggapiun mangatu ha Tuhan ha waktu kiyaganta' niya, amu in pagtawagun Adlaw sin Tuhan, adlaw Makabuga', (sabab duun ha adlaw yan hipakita' sin Tuhan Mahatinggi in kusug sin kawasa niya)."
                            },
                            {
                                "text": " Sakali nagsuwara hi \u012asa, laung niya, \u201cDungug kamu. In aku ini mari kaniyu ha waktu di' niyu mapikil mawn aku. Sabab in pagdatung ku biya' sapantun sin pags\u016bd sin hambuuk sugarul pa lawm b\u0101y niyu. K\u016bgan tuud in manga tau amu in abutan ku bati' nagtatagad k\u0101ku' iban sakap na sampay pa manga tamungun nila, pasal di' sila masipug minsan sila gumuwa' pa katauran sin tau.\u201d"
                            },
                            {
                                "text": " Na, natipun na sin t\u016b saytan in manga kanakuraan mawn pa hula' pagtawagun Armagiddun ha bahasa Hibrani."
                            },
                            {
                                "text": " Manjari, iyasag na sin hikapitu mal\u0101ikat in bala' ha lawm sin gangsa' diyar\u0101 niya pa \u0101yan. Magt\u016by awn suwara matanug gimuwa' dayn ha kursi ha lawm sin B\u0101y sin Tuhan. Amu agi, \u201cNa, natangbus na.\u201d"
                            },
                            {
                                "text": "Sakali magt\u016by awn k\u012bta' ku manga si'nag sin kilat iyaagaran sin anduhud sin dawgdug, iban naglinug sangat tuud makusug. Wayruun linug limiyu in kusug dayn ha yan dayn sin tagna' kapaawn ha m\u0101nusiya'. Dayn ha kat\u0101n linug, amuna yan in mang\u012b' tuud."
                            },
                            {
                                "text": "Na, magt\u016by nabuak in lupa' sin d\u0101ira landu' bantug iban nabahagi' nagt\u016b. Iban nagkang\u012b' da isab in manga d\u0101ira ha kahula'-hulaan. Wala' liyupa sin Tuhan in kat\u0101n karusahan sin amu in pag'iyanun hula' Babilun amu in landu' bantug. Na, hangkan piyainum sin Tuhan sin alak makusug ha lawm sawan niya. H\u0101ti niya piyananam niya in Babilun sin murka' niya dakula'."
                            },
                            {
                                "text": "L\u0101gi', in kat\u0101n kap\u016b'-p\u016ban iban kab\u016bd-b\u016bran, naubus nalanyap dayn ha kiyabubutangan nila."
                            },
                            {
                                "text": "Iban iyulanan tubig batu atawa ays in manga m\u0101nusiya'. In buggat sin hambuuk tubig batu manga kay'man kilu. Na, dayn ha pasal ini, in manga tau namung na pangkal pa Tuhan, sabab sangat nakalandu' in bala' dimatung kanila. "
                            }
                        ]
                    },
                    {
                        "verses": [
                            {
                                "text": "  Manjari, in hambuuk dayn ha manga pitu mal\u0101ikat, amu in manga nagdar\u0101 gangsa', miyawn k\u0101ku'. Laung niya k\u0101ku', \u201cKari kaw, hipakita' ku kaymu bang biya' diin in hukuman iban kasiksaan hiparatung ha amu in pagtawagun bantug babai mang\u012b'. In h\u0101ti niya amuna in d\u0101ira landu' bantug nagbubutang ha daig sin manga kasubaan."
                            },
                            {
                                "text": "In manga kanakuraan ha dunya miyagad himinang kamaasihatan iban sin bantug babai mang\u012b' ini. Iban in manga tau ha dunya miyagad simingud sin manga hinang niya mang\u012b'. Biya' sila sin ib\u0101rat hambuuk tau nahilu sin alak, amu in way sipug huminang sin unu-unu mang\u012b'.\u201d"
                            },
                            {
                                "text": " Sakali hiy\u016bp na isab aku sin R\u016b sin Tuhan, sarta' diy\u0101 aku sin mal\u0101ikat pa hula' paslangan mahunit paghulaan sin tau. Duun ku k\u012bta' in hambuuk babai nangungura' ha taas sin sattuwa talun pula. In sattuwa talun ini pitu in \u016b niya, iban hangpu' in tanduk niya. Iban in katilibut sin baran niya, siyusulatan sin manga ng\u0101n amu in pangkal pa Tuhan."
                            },
                            {
                                "text": "In babai yaun nagbabadju' taluk iban pula. Iban natutugub siya sin pamulawan, manga palmata maharga' iban manga mussa'. Nagdar\u0101 siya ha lima niya sawan bulawan hipu' sin amu in pagbahasahun manga kaharaman iban kalumuan nahinang niya."
                            },
                            {
                                "text": "Iban in tuktuk niya siyusulatan sin manga kabtangan gulalan kaniya, amu in malawm in maana niya. Ini in gulalan kaniya, D\u0101ira Babilun Bantug. Puunan sin Manga Babai Mang\u012b'. Tuburan sin Kaharaman iban Kalumuan. "
                            },
                            {
                                "text": "Iban k\u012bta' ku in babai ini nahihilu, sabab mataud nainum niya dugu' sin manga tau suku' sin Tuhan, amu in manga tau miyatay sabab-karna' sin pagbawgbug nila kan \u012asa.  Pagkita' ku kaniya nahaylan tuud aku."
                            },
                            {
                                "text": "Na, iyasubu aku sin mal\u0101ikat. Laung niya, \u201cMayta' kaw nahaylan? Bihaun, baytaan ta na kaw sin h\u0101tihan sin babai k\u012bta' mu iban sin sattuwa talun piyangunguraan niya, amu in taga \u016b pitu iban hangpu' tanduk."
                            },
                            {
                                "text": "In sattuwa talun k\u012bta' mu, bakas buhi' sagawa' bihaun patay na. Malayngkan, bukun na malugay gumuwa' da siya yan dayn ha lawm sin lungag tigub-tiguban. Sagawa' pagguwa' niya, duun na in katubtuban niya sabab magkang\u012b' na tuud siya. Na, mahaylan in manga tau ha dunya, amu in wala' kiyasulat dayn sin tagna' kaawn sin dunya in manga ng\u0101n nila ha Kitab, amu in piyagsulatan sin ng\u0101n sin kat\u0101n tau amu in dihilan kabuhi' salama-lama. Landu' sila mahaylan bang sila makakita' sin sattuwa talun, sabab in sattuwa talun ini bakas na miyamatay, sakali nabuhi' na isab nagbalik."
                            },
                            {
                                "text": " \u201cIn tau malawm in panali' iban pangingat niya makah\u0101ti sin maana sin bichara ini. In h\u0101tihan sin pitu \u016b sin sattuwa talun, pitu b\u016bd, amu in lingkuran sin babai mang\u012b'. Iban awn pa isab h\u0101tihan niya dugaing. In pitu \u016b, h\u0101ti niya, pitu sultan."
                            },
                            {
                                "text": "Dayn ha manga pitu sultan ini, in lima, bakas na nakapagsultan. In hambuuk amu in nagsultan bihaun. Ampa in hikapitu, amu in way pa gimuwa', amuna in magsultan ha sus\u016bngun, sagawa' hangkaray' da in pagsultan niya."
                            },
                            {
                                "text": "Iban in sattuwa talun amu in bakas buhi' iban patay na bihaun, amuna in hikawalu sultan. In siya ini bakas hambuuk dayn ha manga pitu sultan, amu in nabuhi' nagbalik. Sagawa' awn katubtuban niya, sabab in siya ini kumang\u012b' da tuud."
                            },
                            {
                                "text": " \u201cAmpa in hangpu' tanduk k\u012bta' mu, in h\u0101ti niya hangpu' sultan, amu in wala' pa nakapagsultan. In hangpu' sultan ini iban sin sattuwa talun karihilan kawasa magsultan, sagawa' day'-day' da in pagsultan nila."
                            },
                            {
                                "text": "L\u0101gi' naghambuuk pikilan in hangpu' sultan ini sin hirihil nila in kusug iban kawasa nila ha sattuwa talun."
                            },
                            {
                                "text": "Iban bunuun nila in amu in ngiy\u0101nan Anak Bili-bili. Sagawa' daugun sila sin Anak Bili-bili iban sin manga tau nap\u012b' suku' niya amu in tiyawag mawn kaniya, amu in wala' nagbaluba in pag'agad kaniya. Iban hangkan daugun, sabab in Anak Bili-bili amuna in Panghu' sin manga kat\u0101n Panghu' iban Sultan sin kat\u0101n kasultanan.\u201d"
                            },
                            {
                                "text": " Namung pa isab in mal\u0101ikat k\u0101ku'. Laung niya, \u201cIn manga kasubaan k\u012bta' mu amu in lugal lilingkuran sin babai mang\u012b', in h\u0101tihan niya, manga tau dayn ha dugaing-dugaing hula', bangsa, pihak, iban bahasa."
                            },
                            {
                                "text": "Iban in hangpu' sultan, amu in diyalil hangpu' tanduk k\u012bta' mu, munsi ha babai mang\u012b'. Damikkiyan in sattuwa talun munsi da isab ha babai mang\u012b'. Kawaun nila dayn kaniya in unu-unu kat\u0101n pangalta' niya. Tangtangan nila in unu-unu kat\u0101n ha baran niya. Kaunun nila sampay unud niya iban sunugun nila in unu-unu makapin."
                            },
                            {
                                "text": "Na, hangkan nila mahinang in biya' ha ini, pasal d\u012bhilan sila sin Tuhan sin pamikil ini, ha supaya maagad in kabayaan niya. Hangkan na magtaayun sila dumihil sin kawasa nila ha sattuwa talun mamarinta sampay maabut in waktu maagad in manga bichara kiyaparman sin Tuhan."
                            },
                            {
                                "text": "In babai k\u012bta' mu, in h\u0101tihan niya hambuuk d\u0101ira bantug, amu in taga kawasa iban makapagbaya' ha manga kat\u0101n kasultanan ha dunya.\u201d "
                            }
                        ]
                    },
                    {
                        "verses": [
                            {
                                "text": "  Pag'ubus ini n\u0101kita' na isab aku hambuuk mal\u0101ikat naug dayn ha lawm surga'. Dakula' in kawasa sin mal\u0101ikat ini, iban in sahaya niya nakarihil sawa ha katilingkal dunya."
                            },
                            {
                                "text": "Magt\u016by na tuud siya nagsuwara matanug. Amu agi, \u201cNagkang\u012b'-ng\u012b' na tuud in hula' Babilun, amu in d\u0101ira landu' bantug. Nahinang na hulaan sin manga saytan iban pagtutungguan sin manga kaj\u012bn-j\u012bnan. Iban nahinang na pugaran sin manga kamanuk-manukan siyasaytan kaastulan tuud sin tau."
                            },
                            {
                                "text": "Sabab in pag'iyanun Babilun ini, amu in biya' sin sapantun babai mang\u012b', piyaikag niya in manga tau kat\u0101n magad huminang sin manga hinang kalumuan h\u012bhinang niya, amu in biya' sapantun alak makusug makahilu ha manga tau. In manga kanakuraan namamarinta ha lawm dunya, miyagad kaniya himinang kalumuan, iban in manga tau magdaragang ha lawm dunya, amu in pam\u012bm\u012bhan niya sin manga unu-unu kanapsuhan niya, nagkarayahan na tuud.\u201d"
                            },
                            {
                                "text": " Sakali awn na isab dugaing diyungug ku nagsuwara dayn ha surga'. Amu agi sin suwara, \u201c\u012ag kamu manga tau suku' ku. \u012ag kamu dayn ha babai yan. Ayaw kamu magad kaniya huminang mang\u012b' bat kamu di' malapay kugdanan sin kasiksaan dumatung kaniya."
                            },
                            {
                                "text": "Karna' in dusa niya yan pangkat-mamangkat na biya' taas sin langit. Ampa wala' liyupa sin Tuhan in manga kang\u012ban nahinang niya."
                            },
                            {
                                "text": "Na, in manga kang\u012ban nahinang niya kaniyu manga tau suku' sin Tuhan, subay da isab hipananam kaniya. Subay lipatun makaruwa in kabinsanaan hipamaws sin nahinang niya. Subay siya dihilan hambuuk sawan hipu' sin murka' sin Tuhan, lipat makaruwa in kusug niya dayn sin amu in kabinsanaan d\u012bhil niya ha manga tau kaagi sin hinang niya kalumuan."
                            },
                            {
                                "text": "Iban in kabinsanaan iban karukkaan hipananam kaniya, subay magt\u016bpan tuud iban sin pag'abbu niya sin kalagguan iban pagdulbaya' niya sin kanapsuhan niya. Sabab abbu sadja in ha lawm sin pikilan niya. Laung niya, \u2018Aku in pangiyan amu in makapagbaya'-baya'. Bukun aku hambuuk balu way parasahan. Di' tuud aku makananam kasusahan.\u2019"
                            },
                            {
                                "text": "Na, dayn ha manga sabab ini in siya magtagha' sadja kugdanan sin manga bala' ginis-ginisan. Magdungan-dungan dumatung mawn kaniya ha lawm sin hangka-adlaw in sakit, kasusahan iban gutum. Iban sunugun siya sin k\u0101yu. Sabab in Panghu' Tuhan, amu in dumihil sin hukuman kaniya, sangat kawasa."
                            },
                            {
                                "text": " \u201cManjari mag'asu mayan in k\u0101yu dayn ha d\u0101ira, kitaun na sin manga kanakuraan ha lawm dunya, amu in miyamagad kaniya himinang sin manga kang\u012ban iban kalumuan. Pagkita' nila sin asu, magkarukkaan iban magtangis tuud sila."
                            },
                            {
                                "text": "Duun sila nagtitindug mangita'-ngita' kaniya dayn ha kalayuan, pasal mabuga' sila malapay sin kabinsanaan niya. Iban mamung sila, laung nila, \u2018Andu', di' na manjari! Kawgun tuud in d\u0101ira Babilun amu in d\u0101ira bantug iban makusug! Sabab hangka-sasaat da piyaratungan kasiksaan, amu in hukuman biyutang kaniya.\u2019"
                            },
                            {
                                "text": " \u201cIn manga magdaragang ha dunya magtangis iban magdukka da isab, pasal wayruun na mam\u012b sin manga dagangan nila."
                            },
                            {
                                "text": "Wayruun na mam\u012b sin manga dagangan nila biya' na sin manga bulawan, pilak, palmata maharga' iban manga mussa', manga kakana' maharga', kakana' taluk, kakana' pula, sutla' iban kat\u0101n ginisan sin kahuy amu in m\u0101hang kabaakan, iban sin manga garing, kahuy maharga', tumbaga, basi' iban marbul, amu in h\u012bnang indalupa ginis hipaglagi sin manga tau."
                            },
                            {
                                "text": "Iban wayruun na isab mam\u012b sin manga dagangan nila, biya' na sin manga pam\u0101pa, laksi', kamanyan iban manga ginisan lana mahamut, tubig anggul iban lana jaytun, tirigu, manga sapi' iban bili-bili. Way da isab mam\u012b sin manga kura' iban manga sasakatan iyuutung sin manga kura', iban sampay manga tau amu in hinangun manga \u012bpun."
                            },
                            {
                                "text": " \u201cIn manga tau magdaragang mamung sila ha babai, h\u0101ti niya amu in d\u0101ira Babilun. Laung nila, \u2018In unu-unu kat\u0101n kanapsuhan mu naway na dayn kaymu. Iban in kat\u0101n alta' iban sin unu-unu kat\u0101n amu in nakarihil kaymu kabantugan, nalawa' na dayn kaymu. Iban in manga kat\u0101n yan saumul di' mu na makawa' magbalik.\u2019"
                            },
                            {
                                "text": "Iban in manga tau magdaragang ini, amu in nagkarayahan sin pagdagang nila ha d\u0101ira yan, nagtitindug mangita'-ngita' dayn ha kalayuan pasal mabuga' sila malapay sin kabinsanaan niya. Pagtangisan iban pagdukkahan nila."
                            },
                            {
                                "text": "Iban laung nila, \u201c \u2018Andu', di' na manjari! Kawgun tuud! In d\u0101ira bantug ini biya' da sapantun babai amu in bakas namamakay sin manga tamungun maharga', sin manga kakana' taluk iban kakana' pula. Iban natutugub siya sin pamulawan, manga palmata maharga' iban manga mussa'!"
                            },
                            {
                                "text": "Sagawa' hangka-j\u0101m da nalawa' in kat\u0101n pangalta' yan dayn kaniya!\u2019  \u201cManjari, in kat\u0101n nakura' sin manga kappal iban manga pasahiru, in manga naghihinang ha kappal iban sin manga tau nag'uusaha ha lawd, duun sila nagtitindug ha kalayuan."
                            },
                            {
                                "text": "Pagkita' nila mayan sin asu sin sunug, imulang sila. Laung nila, \u2018Wayruun da dugaing d\u0101ira lumiyu in kabantugan dayn sin d\u0101ira makusug yan.\u2019"
                            },
                            {
                                "text": "Na, magt\u016by nila na siyabulakan sin bagunbun in manga \u016b nila. Nagtangis sila iban nagdukka. Laung nila, \u201c \u2018Andu', kawgun tuud in d\u0101ira dakula' yan! In manga tau magtutulak-tulak magdagang, nagkarayahan dayn ha pasal sin alta' niya! Sagawa' hangka-j\u0101m da in kat\u0101n unu-unu naway na dayn kaniya!\u2019"
                            },
                            {
                                "text": " \u201cPagk\u016bg-kuyag kamu duun ha surga', sabab naabut na in katubtuban sin d\u0101ira makusug! Damikkiyan in manga kamu tau suku' sin Tuhan, iban sin manga kiyawakilan niya, iban sin manga nabi, amu in magpapasampay sin Parman sin Tuhan, pagk\u016bg-kuyag da isab kamu. Sabab in d\u0101ira bantug piyaratungan na sin Tuhan hukuman, amu in tungbas sin nahinang sin manga tau niya kaniyu.\u201d"
                            },
                            {
                                "text": " Sakali biyuhat sin hambuuk mal\u0101ikat makusug in hambuuk batu landu' tuud dakula' biya' laggu' batu paggigilingan, ampa niya liyaruk pa lawm dagat. Pag'ubus, ampa siya namung, laung niya, \u201cBiya' da isab ha yan in kumugdan ha d\u0101ira Babilun. Magtagha' sadja magkalubu-lubu iban di' na kakitaan magbalik saumul."
                            },
                            {
                                "text": "In ikaw, d\u0101ira Babilun, in manga kalangan sin manga mangangalang, sin manga magbibiyula, sin manga magsusuling iban sin manga magtutuyup-tuyup kaymu, di' na karungugan magbalik. Damikkiyan wayruun na kakitaan manga tau maghihinang duun sin unu-unu kapandayan nila, iban di' na karungugan magbalik in katingug sin paggigilingan sin manga unu-unu na."
                            },
                            {
                                "text": "Wayruun na minsan palitaan kakitaan ha d\u0101ira mu dumihil sin sawa niya bang d\u016bm na. In manga paglami-lami sin manga pagtiyaun di' na karungugan magbalik. Bunnal, in manga magdaragang duun, sila na in makawasa dayn ha kat\u0101n magdaragang ha lawm dunya. Bunnal isab, in manga tau kat\u0101n ha dunya, kiyaakkalan mu kaagi sin pagpangita' mu."
                            },
                            {
                                "text": "Sumagawa' piyaratungan kasiksaan in d\u0101ira Babilun, pasal duun nabunu' in manga nabi iban sin manga tau suku' sin Tuhan, l\u0101gi' in manga tau kat\u0101n nabunu' ha lawm dunya, hangkan sila miyatay sabab biyunu' sin amu in diyalil d\u0101ira Babilun.\u201d "
                            }
                        ]
                    },
                    {
                        "verses": [
                            {
                                "text": "Pag'ubus ini awn na isab diyungug ku biya' tingug sin manga mahadjana' ha surga', amu agi, \u201cPudjihun taniyu in Tuhan! Tunggal isa-isa niya in tagsuku' sin kalagguan iban kawasa. Siya da in manglalappas k\u0101tu'niyu dayn ha manga dusa taniyu."
                            },
                            {
                                "text": "Maamu iban mabuntul in manga hukuman niya. Biyutangan niya na hukuman in babai mang\u012b', amu in landu' bantug nakar\u0101-r\u0101 ha manga tau dunya himinang sin manga unu-unu mang\u012b' iban kalumuan. Iban hangkan siya s\u012bksa' sin Tuhan pasal biyunu' niya in manga daraakun sin Tuhan.\u201d "
                            },
                            {
                                "text": "Na, namung na isab sila magbalik. Matanug in suwara. Laung nila, \u201cPudjihun natu' in Tuhan! In pag'asu sin sunug ha d\u0101ira yan di' magkap\u016bng kasaumulan.\u201d "
                            },
                            {
                                "text": "Pag'ubus yadtu, in kawhaan tag'upat nagtatau-maas iban sin upat mal\u0101ikat mahal-mahal in lupa, simujud sarta' simumba na pa Tuhan, amu in naglilingkud duun ha kursi. Amu agi nila, \u201cAmin! Pudjihun natu' in Tuhan!\u201d"
                            },
                            {
                                "text": "  Sakali awn na isab diyungug ku nagsuwara dayn ha lugal sin kursi. Amu agi, \u201cPudjiha niyu in Tuhan natu', kamu kat\u0101n manga daraakun niya, iban na sin kat\u0101n tau, sibu' da mataas iban bukun, amu in sasuku' sin nagmamabuga' kaniya. Pudjiha niyu siya.\u201d"
                            },
                            {
                                "text": " Pag'ubus ampa na isab aku nakarungug suwara biya' sin tingug sin pag'ulak sin manga tau mataud, biya' katingug sin lagublub sin busay malaggu' tuud, iban biya' katingug sin anduhud sin dawgdug amu in matanug tuud. Amu agi sin suwara, \u201cPudjihun taniyu in Panghu'! Sabab in Tuhan natu' sangat kawasa, mamarinta na."
                            },
                            {
                                "text": "Subay tuud kitaniyu magk\u016bg-kuyag. Pudjihun natu' in Tuhan, karna' bihaun dimatung na in waktu sin pagkawin sin amu in ngiy\u0101nan Anak Bili-bili iban sin manga tau suku' niya. Amu in piyagbahasa pangantin babai asawahun niya, amu in nagsasakap na asal, namamakay sin badju' pangantin."
                            },
                            {
                                "text": "In piyagbahasa pangantin babai ini, d\u012bhilan na siya badju' pangantin, amu in maputi' tuud masi'nag iban wayruun tuud lummi'-lummi' niya.\u201d  (In h\u0101ti sin badju' pangantin ini maputi', amuna in manga hinang mabuntul sin manga tau suku' sin Tuhan.) "
                            },
                            {
                                "text": "Sakali namung in hambuuk mal\u0101ikat k\u0101ku'. Laung niya, \u201cSulatan in hibichara ku ini. Makuyag in manga nap\u012b' humadil sin piyagbahasa pagkawin sin Anak Bili-bili.\u201d Iban siyugpatan niya pa in bichara niya. Laung niya, \u201cIn manga lapal kabtangan ini bunnal tuud dayn ha Tuhan.\u201d"
                            },
                            {
                                "text": " Na, pag'ubus, magt\u016by aku simujud pa alupan niya, sagawa' liy\u0101ng niya aku. Laung niya, \u201cAyaw kaw sumujud k\u0101ku'. Subay hambuuk-buuk Tuhan in sumbahun mu. Sabab in aku ini hambuuk da isab daraakun sin Tuhan biya' kaymu iban sin manga kataymanghuran mu, amu hisiyu-siyu in mamawgbug sin kasabunnalan pasal hi \u012asa. In kasabunnalan ini pasal hi \u012asa, amu in asal piyalahil sin Tuhan ha manga kanabi-nabihan, amu in nagdar\u0101 sin Parman niya.\u201d"
                            },
                            {
                                "text": "  Manjari ini, k\u012bta' ku naukab in surga', iban yaun awn kura' puti'. In amu nangungura' ha taas niya, amuna in pagng\u0101nan Kapangandulan iban Puunan Sin Kasabunnalan. Mabuntul siya manghukum, iban \u0101dil in pagpapanaw niya sin kawasa niya bang siya mag'atu iban sin manga banta niya."
                            },
                            {
                                "text": "In mata niya masugit mangatud ma\u016bk'\u016bk dakuman biya' sin sapantun k\u0101yu nasusuliyab, iban mataud mahakutta' ha taas sin \u016b niya. Iban awn ng\u0101n siyusulat duun kaniya. Isa-isa niya da in makaingat sin maana niya yan."
                            },
                            {
                                "text": "In juba niya nahihipu' sin dugu'. Iban in ng\u0101n hipagtawag kaniya, \u201cParman sin Tuhan.\u201d"
                            },
                            {
                                "text": "Nag'uurul ha ulihan niya in manga sundalu ha surga'. In manga sundalu ini nangungura' ha manga kura' puti', iban in juba nila maputi', iban wayruun tuud lummi'-lummi' niya."
                            },
                            {
                                "text": "Awn puddang mahayt gimuwa' dayn ha simud niya. In ini amuna in hipangatu niya ha manga kabangsa-bangsahan amu in simusulang kaniya. Iban in pamarinta niya sangat makusug, biya' hantang basi' di' magkabali'. L\u0101gi' in hisiyu-siyu umatu kaniya hinangun niya biya' sin sapantun bungang-kahuy anggul, amu in pugaun sin manga tau hinangun alak. Iban pananamun niya sila sin murka' sin Tuhan sangat kawasa."
                            },
                            {
                                "text": "In juba niya iban sin paa niya siyusulatan sin gulalan kaniya, amu in, \u201cSultan sin Manga Kasultanan, Panghu' sin Manga Kat\u0101n Panghu'.\u201d"
                            },
                            {
                                "text": " Manjari n\u0101kita' na isab aku hambuuk mal\u0101ikat duun ha taas langit timitindug ha si'nag sin suga. Nagsuwara siya matanug pa manga kat\u0101n manuk-manuk naglulupad ha awan. Amu agi, \u201cKari kamu. Pagtipun kamu mari pa pagjamuhan sin Tuhan, pagjamuhan niya dakula'."
                            },
                            {
                                "text": "Kari kamu kaun sin unud sin manga patay tau, amu in unud sin baran sin manga kasultanan, sin manga jiniral iban sin manga kasundaluhan, iban da isab sin unud sin manga kura' iban sin amu in nangungura' ha taas niya. Kaun kamu sin unud sin patay tau indaginis, sibu' da \u012bpun iban bukun, tau mataas iban bukun.\u201d"
                            },
                            {
                                "text": " Pag'ubus, k\u012bta' ku in sattuwa talun iban sin manga kasultanan ha dunya iban sin manga kasundaluhan nila nagtipun naghambuuk mamunu' ha amu in nangungura' iban sin manga sundalu niya."
                            },
                            {
                                "text": "Manjari ini, nasaggaw in sattuwa talun iban sin nabi bukun bunnal, amu in nakahinang sin hinang makaajayb ha babaan sin sattuwa talun. (Dayn ha sabab sin manga nahinang niya makaajayb, narupang niya in manga tau, amu in siy\u0101pan sin ng\u0101n sin sattuwa talun iban amu in simumba sin lupa sin sattuwa, amu in iyukkil h\u012bnang barhala'.) In sattuwa talun iban sin nabi bukun bunnal, liyaruk sin buhi' pa sila pa lawm k\u0101yu nasusuliyab iban maylang, amu in biya' dagbus lanaw dakula' nalalaga."
                            },
                            {
                                "text": "Na, ampa in manga sundalu nila miyatay kaagi sin amu in piyagbahasa puddang gimuwa' dayn ha simud sin amu in nangungura'. Iban in unud sin baran nila kiyaun sin manga kamanuk-manukan. Kiyansuban tuud in manga manuk-manuk sin kiyaun nila. "
                            }
                        ]
                    },
                    {
                        "verses": [
                            {
                                "text": "  Manjari, awn na isab k\u012bta' ku hambuuk mal\u0101ikat nimaug dayn ha surga'. In mal\u0101ikat ini nagdar\u0101 sin kunsi' sin lawang sin lungag tigub-tiguban iban kadina dakula'."
                            },
                            {
                                "text": "Sakali siyaggaw niya in naga, amu in H\u0101s Sin Awal Masa amuna in Iblis atawa Saytan Puntukan. Pag'ubus ampa niya hiyukutan sin kadina. Pag'ubus yadtu ampa niya liyaruk in Iblis pa lawm sin lungag tigub-tiguban. Ubus ampa niya kiyunsian in lawang iban piyahugut ha supaya wayruun makaukab ha lawm sin hangibu tahun. Kiyalabusu niya in Iblis ha supaya di' nam\u0101n makapanglidjal ha manga kabangsa-bangsahan, ha salugay di' pa mapuas in hangibu tahun. Bang mapuas na in hangibu tahun, paguwaun siya sagawa' day'-day' da."
                            },
                            {
                                "text": "Sakali siyaggaw niya in naga, amu in H\u0101s Sin Awal Masa amuna in Iblis atawa Saytan Puntukan. Pag'ubus ampa niya hiyukutan sin kadina. Pag'ubus yadtu ampa niya liyaruk in Iblis pa lawm sin lungag tigub-tiguban. Ubus ampa niya kiyunsian in lawang iban piyahugut ha supaya wayruun makaukab ha lawm sin hangibu tahun. Kiyalabusu niya in Iblis ha supaya di' nam\u0101n makapanglidjal ha manga kabangsa-bangsahan, ha salugay di' pa mapuas in hangibu tahun. Bang mapuas na in hangibu tahun, paguwaun siya sagawa' day'-day' da."
                            },
                            {
                                "text": " Manjari n\u0101kita' aku manga kursi. In manga limilingkud duun kiyarihilan kapatutan manghukum. Damikkiyan k\u012bta' ku da isab in manga nyawa sin manga amu in nabunu' pasalan sin pagnas\u012bhat nila sin kasabunnalan pasal hi \u012asa iban sin Parman sin Tuhan. In sila ini wala' simumba ha sattuwa talun atawa ha dagbus niya, amu in iyukkil h\u012bnang barhala'. Iban wala' kiyabutangan sin s\u0101p, amu in ng\u0101n sin sattuwa talun, in manga tuktuk atawa lima nila. Na, in sila ini mabuhi' magbalik, iban magad sila mamarinta ha Almasi ha lawm sin hangibu tahun."
                            },
                            {
                                "text": "Amuna yan in tagnaan sin pagbuhi' magbalik ha manga patay. (In manga kaibanan patay di' pa sila mabuhi' magbalik ha salugay di' pa mapuas in hangibu tahun.)"
                            },
                            {
                                "text": "Iban kumuyag tuud iban masukud in manga amu in makaagad mabuhi' ha tagnaan sin pagbuhi' magbalik ha manga patay. Di' sila makalabay sin kasiksaan salama-lama, amu in piyagbahasa Kamatay Hikaruwa. Iban in sila ini mahinang pakil magtaat pa Tuhan iban pa Almasi. L\u0101gi' in sila ini makaagad da isab ha Almasi mamarinta ha lawm sin hangibu tahun."
                            },
                            {
                                "text": "  Pag'ubus yadtu, pagpuas sin hangibu tahun, in Saytan Puntukan paguwaun na dayn ha lawm kalabusu."
                            },
                            {
                                "text": "Gumuwa' na siya manglidjal pa manga kabangsa-bangsahan ha upat pidju sin \u0101lam, amu in bangsa pagtawagun Gug iban Magug. Tipunun sin Saytan in manga tau kat\u0101n dayn ha kabangsa-bangsahan ini, d\u0101hun pa pagbunuan. In taud sin tau matipun niya biya' sapantun sin taud sin buhangin ha higad daplakan."
                            },
                            {
                                "text": "Na, pagpanaw nila, mamutapal sin tau in katiluagan sin hula', sarta' tikupun nila in d\u0101ira, amu in kalasahan sin Tuhan iban hulaan sin manga tau suku' niya. Sumagawa' maubus sila kaunun sin k\u0101yu naug dayn ha surga'."
                            },
                            {
                                "text": "Na, sakali in Iblis, amu in nanglidjal kanila, hilaruk na pa lawm k\u0101yu nasusuliyab iban maylang amu in dagbus niya biya' sapantun lanaw nalalaga sin k\u0101yu. In sattuwa talun iban sin nabi bukun bunnal bakas na kiyalaruk mari. Duun sila ajab-ajabun sin k\u0101yu d\u016bm-adlaw kasaumul-umulan."
                            },
                            {
                                "text": "  Pag'ubus yadtu, n\u0101kita' na isab aku hambuuk kursi puti' dakula' iban sin amu in naglilingkud duun. Na, in dunya iban sin langit nalanyap na dayn ha haddarat niya iban di' na kakitaan magbalik."
                            },
                            {
                                "text": "Iban k\u012bta' ku in manga patay, sibu' da mataas iban bukun in bakas pagkatau nila, duun timitindug ha alupan sin kursi. Pag'ubus, iyukab na in manga Kitab sampay amu in Kitab bakas piyagsulatan sin ng\u0101n sin manga tau, amu in karihilan sin kabuhi' salama-lama. Pag'ubus, hiyukum in manga tau pakaniya-pakaniya. In hukuman kiyarihil kanila kat\u0101n, agad ha unu-unu in nahinang nila sin buhi' pa sila, amu in kiyasulat duun ha manga Kitab."
                            },
                            {
                                "text": "In manga sasuku' sin miyatay ha lawm dagat iban ha ginlupaan, sampay na in kat\u0101n tau amu in limabay dayn ha paghahantian sin manga patay, amu in pagtawagun H\u012bdis, gimuwa' na nangarap pa Tuhan. In pakaniya-pakaniya hiyukum dayn ha ng\u012b'-dayaw sin nahinang nila sin buhi' pa sila."
                            },
                            {
                                "text": "Pag'ubus yadtu, in manga sasuku' sin wala' kiyasulat in manga ng\u0101n nila ha Kitab Sin Kabuhi' Salama-lama, liyaruk na pa lawm sin Narka' Jahannam amu in biya' dagbus lanaw nalalaga. Amuna yan in piyag'iyanun Kamatay Hikaruwa. Manjari, in H\u012bdis, amu in paghahantian sin nyawa sin manga patay, iyagad da isab liyaruk pa lawm Narka' Jahannam. Naway na in H\u012bdis. Damikkiyan in kamatay naway na isab. "
                            },
                            {
                                "text": "Pag'ubus yadtu, in manga sasuku' sin wala' kiyasulat in manga ng\u0101n nila ha Kitab Sin Kabuhi' Salama-lama, liyaruk na pa lawm sin Narka' Jahannam amu in biya' dagbus lanaw nalalaga. Amuna yan in piyag'iyanun Kamatay Hikaruwa. Manjari, in H\u012bdis, amu in paghahantian sin nyawa sin manga patay, iyagad da isab liyaruk pa lawm Narka' Jahannam. Naway na in H\u012bdis. Damikkiyan in kamatay naway na isab. "
                            }
                        ]
                    },
                    {
                        "verses": [
                            {
                                "text": "  Manjari k\u012bta' ku in langit ba'gu iban sin dunya ba'gu, sagawa' wayruun na dagat, sabab in langit iban sin dunya nakauna nalanyap na."
                            },
                            {
                                "text": "Iban k\u012bta' ku isab in D\u0101ira Suchi amu in Awrusalam Ba'gu, naug dayn ha surga' dayn ha haddarat sin Tuhan. In lingkat niya biya' sapantun hambuuk pangantin babai namamakay malingkat, amu in s\u016bng na kawinun iban sin pangantin usug."
                            },
                            {
                                "text": "Pag'ubus nakarungug aku suwara matanug dayn ha kursi. Amu agi sin suwara, \u201cNa, bihaun maghambuuk na in hulaan sin Tuhan iban sin manga m\u0101nusiya'. Duun siya humula' kanila, iban sila na in manga tau niya. Magbaran na tuud in Tuhan humambuuk kanila, iban siya na in Tuhan nila."
                            },
                            {
                                "text": "Pahiran niya in manga luha' kat\u0101n dayn ha mata nila. Iban wayruun na tau mapatay. Di' na in manga tau magdukka iban magtangis, iban wayruun na sakit nanamun nila, sabab in unu-unu kah\u0101lan bakas ha lawm sin dunya nakauna naway na.\u201d"
                            },
                            {
                                "text": " Sakali namung in amu in naglilingkud ha kursi. Amu agi, \u201cNa, bihaun ba'guhun ku na in unu-unu kat\u0101n.\u201d Iban laung niya k\u0101ku', \u201cSulatan ini, sabab in manga kabtangan ini bunnal iban kapangandulan.\u201d"
                            },
                            {
                                "text": " Iban laung niya, \u201cNati'mus ku na h\u012bnang in kat\u0101n maksud ku. Aku in Alip iban Ya', sabab aku in panagnaan iban kahinapusan sin unu-unu kat\u0101n. Bang awn hisiyu-siyu in iyuhaw, painumun ku siya sin tubig dayn ha tuburan kalkawsal amu in makarihil sin kabuhi' salama-lama. Painumun siya ha way tungud."
                            },
                            {
                                "text": "Iban hisiyu-siyu in matatas tumanggung sin unu-unu na makalubu sin \u012bman nila, amuna in kapusakaan ku sin karayawan ini. In h\u0101ti niya, aku na in Tuhan nila, iban in sila mahinang na manga anak ku."
                            },
                            {
                                "text": "Sumagawa' in manga manaykud dayn k\u0101ku' pasal sin buga' nila, iban amu in manga mamutawan na sin pangandul nila k\u0101ku', hilaruk pa lawm k\u0101yu. Damikkiyan in sasuku' sin manga naghinang sin unu-unu makasammal, manga namunu' ha manga tau, sin manga naghinang maasihat, sin manga maghihinang-hinang mang\u012b', sin manga simumba ha unu-unu na dugaing dayn ha Tuhan, iban sin manga magpuputing, amuna in palsukuan nila yan hilaruk sila kat\u0101n pa lawm k\u0101yu nasusuliyab iban maylang amu in biya' sapantun lanaw nalalaga. Amu na yan in pag'iyanun Kamatay Hikaruwa.\u201d"
                            },
                            {
                                "text": "  Sakali ini, in hambuuk dayn ha manga pitu mal\u0101ikat, amu in imasag sin pitu bala' pa lawm dunya dayn ha lawm sin gangsa' diyar\u0101 nila, simuuk mawn k\u0101ku', ampa imiyan, laung niya, \u201cKari kaw. Hipakita' ku kaymu in manga tau, amu in pag'iyanun pangantin babai, amu in asawahun sin amu in ngiy\u0101nan Anak Bili-bili.\u201d"
                            },
                            {
                                "text": "Na, saruun-duun hiy\u016bp aku sin R\u016b sin Tuhan. Pag'ubus ampa aku diy\u0101 sin mal\u0101ikat pa puntuk sin b\u016bd mataas. Piyakita' niya k\u0101ku' in Awrusalam, amu in D\u0101ira Suchi, amu in piyanaug sin Tuhan dayn ha surga'."
                            },
                            {
                                "text": "In d\u0101ira yaun magsinglab dayn ha sahaya sin Tuhan. Magsinglab in d\u0101ira yaun biya' sin palmata mahalga' pagtawagun jaspir, amu in masawa tuud iban matilag biya' sin samin."
                            },
                            {
                                "text": "In \u0101d ha katilibut sin d\u0101ira yaun mataas tuud iban makamdus. Hangpu' tagduwa in lawang niya. In pakaniya-pakaniya sin manga lawang ini awn jaga niya mal\u0101ikat. In manga lawang ini siyusulatan sin ng\u0101n sin hangpu' tagduwa pihak sin bangsa Israil."
                            },
                            {
                                "text": "Awn t\u016b lawang pakaniya-pakaniya sin upat k\u012bd sin \u0101d. T\u016b in tampal pa subangan, t\u016b in pa s\u0101tan, t\u016b in pa uttara' iban t\u016b in pa sadlupan."
                            },
                            {
                                "text": "Iban awn hangpu' tagduwa batu in h\u012bnang papagan sin \u0101d sin d\u0101ira yaun. In pakaniya-pakaniya sin batu ini siyusulatan sin ng\u0101n sin manga hangpu' tagduwa tau, amu in bakas kiyawakilan sin amu in Anak Bili-bili."
                            },
                            {
                                "text": "Manjari in mal\u0101ikat amu in bakas namung k\u0101ku', nagdar\u0101 susukud bulawan, hipanukud niya sin d\u0101ira, sin manga lawang iban sin \u0101d."
                            },
                            {
                                "text": "Iban in d\u0101ira yaun sibu' da in haba' sin upat k\u012bd niya. Pagsukud sin mal\u0101ikat sin d\u0101ira, in haba' niya awn duwangaibu upat-ngagatus usuk batu. Biya' da isab ha yan in sukuran sin taas niya iban sin luag niya."
                            },
                            {
                                "text": "Siyukud da isab sin mal\u0101ikat in \u0101d sin d\u0101ira. In taas niya awn ka'patan ngarupa. In pagsukud niya biya' sin pagsukud kiyabiyaksahan sin manga tau."
                            },
                            {
                                "text": "In piyaghinang sin \u0101d, palmata pagtawagun jaspir. Iban bulawan in piyaghinang sin d\u0101ira yaun, amu in purul tuud bulawan, sagawa' mahal-mahal in lupa sabab masawa iban matilag biya' sin samin."
                            },
                            {
                                "text": "In manga batu papagan sin \u0101d sin d\u0101ira yaun, iyaari-arihan kat\u0101n sin manga ginisan palmata maharga'. In palmata sin papagan batu ha unahan jaspir, in hikaruwa palmata bilu, in hikat\u016b palmata kalkidun, in hikaupat palmata gaddung,"
                            },
                            {
                                "text": "in hikalima palmata kulit, in hikaunum palmata pula, in hikapitu palmata biyaning, in hikawalu palmata gaddung jali'-jali', in hikasiyam palmata biyaning malutu', in hikahangpu' palmata biyaning imaagaw gaddung, in hikahangpu' tag'isa palmata bilu malutu', iban in hikahangpu' tagduwa palmata taluk."
                            },
                            {
                                "text": "Iban in piyaghinang sin hangpu' tagduwa lawang manga mussa'. In piyaghinang pakaniya-pakaniya sin lawang, hambuuk mussa' dakula' tuud. Iban in d\u0101n sin d\u0101ira ini purul tuud bulawan matilag iban masawa biya' sin samin."
                            },
                            {
                                "text": " Wayruun langgal k\u012bta' ku ha d\u0101ira yaun, sabab yaun na duun in Panghu' Tuhan Sangat Kawasa iban sin amu in ngiy\u0101nan Anak Bili-bili. Hangkan in d\u0101ira yaun di' na magkagunahan B\u0101y sin Tuhan."
                            },
                            {
                                "text": "Iban in d\u0101ira yaun di' magkagunahan sin sawa sin suga atawa bulan, sabab in sahaya sin Tuhan amuna in dumihil sawa kaniya. Iban in Anak Bili-bili amuna in ilaw niya."
                            },
                            {
                                "text": "In pagpanawan sin tau kat\u0101n ha dunya karihilan na sawa sin ilaw dayn ha d\u0101ira yaun. Iban in manga kasultanan ha lawm dunya dum\u0101 na sin manga alta' nila pa d\u0101ira yaun."
                            },
                            {
                                "text": "In manga lawang sin d\u0101ira yaun di' pagtambulun. Ukab sadja dayn ha adlaw pa adlaw, sabab di' magd\u016bm duun ha d\u0101ira yaun."
                            },
                            {
                                "text": "In kat\u0101n pangalta' iban kalagguan sin manga kat\u0101n bangsa, d\u0101hun na mawn pa d\u0101ira yaun."
                            },
                            {
                                "text": "Sumagawa' wayruun makasammal in makas\u016bd pa d\u0101ira yaun. Damikkiyan in manga maghihinang mang\u012b' iban sin manga magpuputing, di' da isab makas\u016bd pa d\u0101ira yaun. Amura in makas\u016bd pa d\u0101ira yaun in manga tau, amu in kiyasulat in ng\u0101n nila ha Kitab sin Anak Bili-bili. In Kitab yan amu in piyagsusulatan sin manga ng\u0101n sin manga tau amu in dihilan niya kabuhi' salama-lama."
                            }
                        ]
                    },
                    {
                        "verses": [
                            {
                                "text": "Sakali piyakita' na isab k\u0101ku' sin mal\u0101ikat in sapa', amu in sapa' sin tubig kalkawsal, amu in makarihil sin kabuhi' salama-lama. In sapa' yaun, amu in nag'aanud dayn ha kursi sin Tuhan iban sin amu in ngiy\u0101nan Anak Bili-bili, masawa tuud iban matilag biya' palmata."
                            },
                            {
                                "text": "In sapa' yaun anud dayn ha gi'tungan d\u0101n sin d\u0101ira. H\u0101ti ha duwang sipak higad sin sapa' yaun awn timutubu' kahuy, amu in kahuy makarihil sin kabuhi'. Ha lawm sin hangka-tahun, in kahuy ini makahangpu' tagduwa magbunga. Makaminsan magbunga ha lawm hangka-bulan. Iban in manga dahun sin kahuy ini h\u012bnang ubat, hipagpauli' sin sakit ha kahula'-hulaan."
                            },
                            {
                                "text": "Iban wayruun tuud kabaakan unu-unu na satru' sin Tuhan duun ha d\u0101ira yaun.  In kursi sin Tuhan iban sin amu in ngiy\u0101nan Anak Bili-bili yaun na duun ha d\u0101ira yaun. Iban yaun duun in manga daraakun niya mamudji kaniya."
                            },
                            {
                                "text": "Kakitaan na sin manga daraakun niya in bayhu' niya, iban in ng\u0101n niya siyusulat ha manga tuktuk nila."
                            },
                            {
                                "text": "Iban di' magd\u016bm duun ha d\u0101ira yaun. Di' na sila magkagunahan palitaan atawa si'nag sin suga, sabab in Panghu' Tuhan amuna in ilaw nila. L\u0101gi' in sila magsultan na sampay pa kasaumulan."
                            },
                            {
                                "text": "  Sakali namung na isab k\u0101ku' in mal\u0101ikat. Laung niya, \u201cIn manga lapal kabtangan ini bunnal iban kapangandulan, sabab in Panghu' Tuhan natu', amu in bakas nagpatulun sin R\u016b niya pa manga nabi, diyaak niya in mal\u0101ikat niya mamayta' pa manga tau daraakun niya pasal sin manga pakaradjaan amu in maray' na maawn ha sus\u016bngun.\u201d"
                            },
                            {
                                "text": " Sakali simambung hi \u012asa. \u201cDungug kamu,\u201d laung hi \u012asa. \u201cMasuuk na in pagkari ku. Awn kakuyagan sin manga tau amu in magkahagad sin bayta' ha lawm sin sulat ini.\u201d"
                            },
                            {
                                "text": " Manjari, in aku ini, hi Yahiya, amu in nakarungug iban nakakita' sin kat\u0101n pakaradjaan ini. Naubus ku mayan diyungug iban k\u012bta' in manga kat\u0101n pakaradjaan ini, simujud na aku pa alupan sin mal\u0101ikat, s\u016bng na aku sumumba kaniya, amu in nagpanyata' k\u0101ku' sin manga pakaradjaan ini."
                            },
                            {
                                "text": "Sagawa' laung sin mal\u0101ikat k\u0101ku', \u201cAyaw kaw sumumba k\u0101ku', sabab sibu' da kita daraakun sin Tuhan. Sibu' da aku iban sin manga kataymanghuran mu kanabi-nabihan, iban sin manga sasuku' sin magkahagad sin bayta' ha lawm sulat ini. Subay hambuuk-buuk Tuhan in sumbahun mu.\u201d"
                            },
                            {
                                "text": " Iban laung niya pa isab k\u0101ku', \u201cAyaw mu pagtapukan in manga bayta', amu in Parman naug dayn ha Tuhan, kiyabutang ha lawm sulat yan, sabab masuuk na dumatung in waktu maawn in manga pakaradjaan yan."
                            },
                            {
                                "text": "Hisiyu-siyu in manga naghihinang mang\u012b' iban sin manga unu-unu na haram, g\u0101m mayan dumuhun in kang\u012ban iban kaharaman sin manga hinang nila. Ampa in manga naghihinang sin mabuntul iban sin manga unu-unu na suchi, g\u0101m mayan sum\u016bng in kabuntulan iban kasuchihan sin hinang nila.\u201d"
                            },
                            {
                                "text": " Sakali simambung na isab hi \u012asa. \u201cDungug kamu.\u201d laung hi \u012asa. \u201cMasuuk na in pagkari ku manungbas kaniyu kat\u0101n sin manga unu-unu kat\u0101n bakas nahinang niyu."
                            },
                            {
                                "text": "Aku in Alip iban Ya', sabab aku in ha unahan iban ha ulihan. Aku in tagnaan iban kahinapusan sin unu-unu kat\u0101n."
                            },
                            {
                                "text": " \u201cAwn kakuyagan sin manga amu in naglalanu' sin manga tamungun nila ha supaya wayruun tamak iban lummi'-lummi' niya. H\u0101ti niya suchi na in atay nila. Sabab in sila yan kiyarihilan kapatutan sum\u016bd pa lawm d\u0101ira dayn ha manga lawang sin \u0101d, l\u0101gi' kiyarihilan kapatutan kumaun sin bunga sin kahuy, amu in makarihil kabuhi'."
                            },
                            {
                                "text": "Sagawa' ha guwa' sin d\u0101ira, yaun duun in manga naghihinang mang\u012b', in manga manghihinang-hinang, in manga naghihinang maasihat iban mamumunu', in manga magsusumba sin unu-unu na dugaing dayn ha Tuhan, iban sin manga mangangakkal iban magpuputing."
                            },
                            {
                                "text": " \u201cIn aku ini, hi \u012asa, amu in nagdaak ha mal\u0101ikat magpanyata' sin pakaradjaan ini pa manga kamu jamaa Almasihin sin kalanggalan, amu in suku' sin Tuhan. In aku ini hambuuk panubu' hi Nabi Daud. Aku ini in biya' sapantun bituun masawa amu in kakitaan bang lapit adlaw.\u201d"
                            },
                            {
                                "text": " Sakali simambung in R\u016b sin Tuhan iban sin manga tau amu in pag'iyanun pangantin babai, amu agi, \u201cKari kaw.\u201d  Damikkiyan hisiyu-siyu in makarungug sin lapal kabtangan ini subay isab imiyan, \u201cKari kaw.\u201d  Kari kamu, hisiyu-siyu kamu in iyuhaw. Inum kamu mari sin tubig kalkawsal amu in makarihil kabuhi'. Hipagpainum in tubig ini ha wayruun tungud niya ha hisiyu-siyu in mabaya'."
                            },
                            {
                                "text": "  In aku ini, hi Yahiya, yari magb\u0101nda' kaniyu, amu in sasuku' sin nakarungug sin bayta' ha lawm sulat ini. Hisiyu-siyu in gumanap sin unu-unu wala' kiyabayta' ha lawm sin sulat ini, paratungan siya sin Tuhan sin manga bala' amu in kiyabayta' ha lawm sin sulat ini."
                            },
                            {
                                "text": "Damikkiyan hisiyu-siyu isab in dumagdag sin bayta' ha lawm sulat ini, \u012bgan sin Tuhan in palsukuan niya sum\u016bd pa lawm sin D\u0101ira Suchi, iban di' na siya makakaun sin bunga sin kahuy, amu in makarihil kabuhi', amu in yari kiyabayta' ha lawm sulat ini."
                            },
                            {
                                "text": " Biya' ha ini in bichara sin amu in simaksi' sin kasabunnalan sin kat\u0101n pakaradjaan, amu in piyalahil ha sulat ini. Amu agi niya, \u201cTartantu tuud. Masuuk na in pagkari ku.\u201d  Na, mura-murahan bang mayan kaw magbalik na mari, \u016b Panghu' \u012asa."
                            },
                            {
                                "text": " Mura-murahan isab bang mayan kamu kat\u0101n dihilan tulung-tabang sin Panghu' \u012asa.  Wassalam.  "
                            }
                        ]
                    }
                ]
            }
        ]
    }
}
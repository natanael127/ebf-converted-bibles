{
    "bible": {
        "name": "El Evangelio segun S. Lucas, traducido al Roman\u00ed, \u00f3 dialecto de los Gitanos de Espa\u00f1a",
        "language": "rmq",
        "books": [
            {
                "names": [
                    "Luke"
                ],
                "usfm_id": "LUK",
                "abbreviation": "Luke",
                "chapters": [
                    {
                        "verses": [
                            {
                                "text": "\u00c1 c\u00e1na que sares han penchabado chibar de pacuar\u00f3 a narracion es buch\u00edas que andr\u00e9 am\u00e1ngue han sinado quereladas."
                            },
                            {
                                "text": "S\u00e1sta junos as pen\u00e1ron \u00e1 am\u00e1ngue sos desde o principio as diquel\u00e1ron sa\u2019 desquerias aqu\u00edas, y sin\u00e1ron ministres e varda."
                            },
                            {
                                "text": "Pre o mat\u00e9jo ha parecido lach\u00f3 \u00e1 m\u00e1ngue, despues de orotar mist\u00f3s sasta se las querel\u00e1ron desde o principio, libanartelas de pacuar\u00f3, \u00f3 baro Theophilo."
                            },
                            {
                                "text": "Somia que pinchar\u00e9les a chachipen de ocolas buch\u00edas andr\u00e9 que has sinado instruido."
                            },
                            {
                                "text": "Sinaba andr\u00e9 os chib\u00e9ses de Herodes, Cr\u00e1llis de Judea; yeque erajai, sos se het\u00f3 Zacharias, e baji de Ab\u00edas, y desqueri romi es dugidas de Aaron, y o nao de oc\u00f3na Elisabeth."
                            },
                            {
                                "text": "Y sinaban os dui lach\u00e9s anglal de Deb\u00e9l, pirando bi grecos andr\u00e9 os sares mandamientos y eschastras e Era\u00f1or\u00f3."
                            },
                            {
                                "text": "Y na terelaban chaboro, presas Elisabeth sinaba est\u00e9ril, y os dui chalados dur andr\u00e9 sus chib\u00e9ses."
                            },
                            {
                                "text": "Y anac\u00f3 que querelando Zacharias desquero ministerio anglal de Deb\u00e9l andr\u00e9 o orden de desqueri begai,"
                            },
                            {
                                "text": "Segun o costumbre es erajais, sicab\u00f3 por desquer\u00ed baji \u00e1 chibar o incienso, chalando andr\u00e9 a cangri e Era\u00f1or\u00f3."
                            },
                            {
                                "text": "Y os hamb\u00e9s catan\u00e9s sinaban abr\u00ed manguelando \u00e1 Un-deb\u00e9l \u00e1 la ocana e incienso."
                            },
                            {
                                "text": "Y dic\u00f3 al Manfariel e Era\u00f1or\u00f3, sinando en pindr\u00e9 \u00e1 la bastar\u00ed e altar e incienso."
                            },
                            {
                                "text": "Y Zacharias al dicarle canguel\u00f3, y per\u00f3 dal opr\u00e9 \u00f3."
                            },
                            {
                                "text": "Tami o Manfariel le pen\u00f3: Na dara\u00f1eles Zacharias, presas tirias ocanagimias han sinado juneladas: y tiri romi Elisabeth chindar\u00e1 \u00e1 tucue yeque chaboro, y araquelar\u00e1s desquero nao Juan."
                            },
                            {
                                "text": "Y terelar\u00e1s pesquital y alegr\u00eda, y se asaselar\u00e1n baribustres manuces andr\u00e9 desquero nacimiento."
                            },
                            {
                                "text": "Presas sinar\u00e1 haro anglal o Era\u00f1or\u00f3; y na piyar\u00e1 mol ni pe\u00f1acor\u00f3, y sinar\u00e1 perelal\u00f3 e Peniche desde as pori\u00e1s de sun dai."
                            },
                            {
                                "text": "Y \u00e1 barib\u00fastres es chabores de Israel querelar\u00e1 limbidiar al Era\u00f1\u00f3, o Deb\u00e9l de jun\u00f3s."
                            },
                            {
                                "text": "Presas \u00f3 chalar\u00e1 anglal de \u00f3 sa\u2019 la suncai y sila de Elias, somia querelar limbidiar os carlochines es batuces \u00e1 os chabores, y os sos na pachib\u00e9lan al drun es majar\u00e9s, somia preparar al Era\u00f1\u00f3 una sueti perfecta."
                            },
                            {
                                "text": "Y pen\u00f3 Zacharias al Manfariel: \u00bfen que pinchar\u00e9 oc\u00f3no? presas menda sinelo pur\u00f3, y minri rom\u00ed sinela dur andr\u00e9 desqueres chib\u00e9ses."
                            },
                            {
                                "text": "Y rudel\u00f3 o Manfariel y pen\u00f3: sinelo Gabriel, sos asisto anglal de Deb\u00e9l: y sinelo bichabado \u00e1 penarte, y \u00e1 lanarte oc\u00f3na nueva lachi."
                            },
                            {
                                "text": "Y tucue sinar\u00e1s musil\u00e9, y no astisarar\u00e1s chamuliar disde o chib\u00e9s andr\u00e9 sos oc\u00f3no sinar\u00e1 querelado, presas na pachibelaste \u00e1 minrias vardas, sos se cumplir\u00e1n \u00e1 sun chiros."
                            },
                            {
                                "text": "Y os manuces sinaban ujarando \u00e1 Zacharias: y os sares zibaban de que tasiabase \u00f3 andr\u00e9 a cangri."
                            },
                            {
                                "text": "Y pur se sicob\u00f3 abr\u00ed, na les astisaraba chamuliar; y chanel\u00e1ron que habia dicado buch\u00ed andr\u00e9 a cangri, y \u00f3 lo pen\u00f3 por simaches, y sinaba musil\u00e9."
                            },
                            {
                                "text": "Y pur sin\u00e1ron cumplidos os chib\u00e9ses de desquero ministerio, se chal\u00f3 \u00e1 su quer."
                            },
                            {
                                "text": "Y \u00e1 la anda de oc\u00f3nos chib\u00e9ses se dic\u00f3 cambri Elisabeth a romi de \u00f3, y sinaba escondida pansch chonos, penando:"
                            },
                            {
                                "text": "Presas o Era\u00f1\u00f3 me ha querelado ocono andr\u00e9 os chib\u00e9ses, en que penchab\u00f3 \u00e1 nicabar minrio oprobio de enr\u00e9 os manuces."
                            },
                            {
                                "text": "Y al zobio chonos o Manfariel Gabriel sinaba bichabado de Deb\u00e9l \u00e1 yeque foros de Galil\u00e9a, sos se het\u00f3 Nazareth,"
                            },
                            {
                                "text": "A yeque bedori romandi\u00f1ada sat manu, sos se het\u00f3 Joseph, e quer de David, y o nao e bedori sinaba Maria."
                            },
                            {
                                "text": "Y pur chal\u00f3 o Manfariel andr\u00e9, anduque sinaba, pen\u00f3: Un-deb\u00e9l te di\u00f1ele golip\u00e9n, perelali de gracia: O Era\u00f1\u00f3 con tucue: Majari tucue enr\u00e9 as cadchi\u00e1s."
                            },
                            {
                                "text": "Y pur sir\u00f3 junel\u00f3 ocono, se dara\u00f1\u00f3 sat as vardas de \u00f3, y penchababa, que salutacion sinaba ocola."
                            },
                            {
                                "text": "Y o Manfariel le pen\u00f3: na cangueles Maria, presas has alachado gracia anglal de Deb\u00e9l."
                            },
                            {
                                "text": "He acoi concebir\u00e1s andr\u00e9 tiro chepo, y chindar\u00e1s chaboro, y araquerar\u00e1s desquero nao Jesus."
                            },
                            {
                                "text": "Oc\u00f3la sinar\u00e1 baro, y sinar\u00e1 araquerado chaboro e Udscho, y le di\u00f1ar\u00e1 Un-deb\u00e9l Era\u00f1\u00f3 o throno de David desquero batu; y sinar\u00e1 Crallis delt\u00f3 andr\u00e9 o quer de Jacob."
                            },
                            {
                                "text": "Y desquero chim na terelar\u00e1 anda."
                            },
                            {
                                "text": "Y pen\u00f3 Maria al Manfariel: \u00bfSasta sinar\u00e1, ocono? y menda na pincharelo manu."
                            },
                            {
                                "text": "Y rudelando o Manfariel, pen\u00f3: se bestelar\u00e1 opr\u00e9 tucue, y te querelar\u00e1 sombra a sila e Udscho.\u00a0 Y por ocono o Majaro, sos se chindar\u00e1 de tucue, sinar\u00e1 araquerado Chaboro de Deb\u00e9l."
                            },
                            {
                                "text": "Y Elisabeth tiri cachic\u00e1lli sir\u00f3 tambien sinela cambri de yeque chaboro, sinando puri: y ocono sinela o zobio chonos de sir\u00f3, sos sinela araquerada a esteril."
                            },
                            {
                                "text": "Presas na sinela chi n\u2019astis para Un-deb\u00e9l."
                            },
                            {
                                "text": "Y pen\u00f3 Maria: Menda a lacr\u00ed e Era\u00f1or\u00f3, querelese andr\u00e9 mangue segun tiri varda.\u00a0 Y se chal\u00f3 o Manfariel."
                            },
                            {
                                "text": "Y andr\u00e9 ocolas chib\u00e9ses se ardi\u00f1\u00f3 Maria y chal\u00f3 al bur, \u00e1 yeque foros e chim de Jud\u00e1."
                            },
                            {
                                "text": "Y chal\u00f3 andr\u00e9 o quer de Zacharias, y saludisar\u00f3 \u00e1 Elisabeth."
                            },
                            {
                                "text": "Y pur Elisabeth junel\u00f3 a salutacion de Maria, o chinor\u00f3 di\u00f1\u00f3 saltos andr\u00e9 desquero trupo: y sinaba Elisabeth perelal\u00ed e Peniche."
                            },
                            {
                                "text": "Y di\u00f1\u00f3 yeque gole y pen\u00f3: Majari tucue andr\u00e9 as cadchi\u00e1s, y majar\u00f3 o mibao e tiro trupo."
                            },
                            {
                                "text": "De duque sinela ocono \u00e1 mangue, que a Dai e minrio Era\u00f1\u00f3 abillela \u00e1 mangue?"
                            },
                            {
                                "text": "Presas yescotria que bigore\u00f3 a varda de tiri salutacion \u00e1 minres can\u00e9s, o chinor\u00f3 di\u00f1\u00f3 saltos de pesquital andr\u00e9 minrio trupo."
                            },
                            {
                                "text": "Y majar\u00f3 ma andr\u00e9 tun men, presas sinar\u00e1 querelado o saro ma fu\u00e9 penado \u00e1 tucue de parte e Era\u00f1or\u00f3."
                            },
                            {
                                "text": "Y pen\u00f3 Maria: Minri ochi engrandece al Era\u00f1\u00f3:"
                            },
                            {
                                "text": "Y minri suncai se asasel\u00f3 andr\u00e9 Deb\u00e9l minr\u00edo Salvador."
                            },
                            {
                                "text": "Pres\u00e1s ha dicado a chinor\u00eda de desqueri lacr\u00ed: pues ya desde acana as sarias generaciones araquelar\u00e1n mangue majari."
                            },
                            {
                                "text": "Ha querdi buch\u00edas bari\u00e1s \u00e1 mangue \u00f3 sos terela sila, y majar\u00f3 o nao de \u00f3."
                            },
                            {
                                "text": "Su canrea sinela de generacion andr\u00e9 generacion opr\u00e9 os sares que le dara\u00f1elan."
                            },
                            {
                                "text": "Quer\u00f3 sila sat su murcia: quer\u00f3 najar \u00e1 os superbios sat as imaginaciones de sus carlochines."
                            },
                            {
                                "text": "Quer\u00f3 \u00e1 os silares perar sus besti, y ardi\u00f1\u00f3 \u00e1 os humildes."
                            },
                            {
                                "text": "Hinchi\u00f3 de buchias lachias \u00e1 os que terelaban b\u00f3quis; y \u00e1 os balbales mec\u00f3 chichi."
                            },
                            {
                                "text": "Ustil\u00f3 andr\u00e9 sun chep\u00f3 \u00e1 Israel sun lacr\u00f3, enjallandose de sun canrea."
                            },
                            {
                                "text": "Andiar sasta pen\u00f3 \u00e1 am\u00e1res batuces, \u00e1 Abraham y \u00e1 sus chabor\u00e9s delt\u00f3."
                            },
                            {
                                "text": "Y Maria sinaba sat sir\u00f3 sasta trin chonos: y se limbidi\u00f3 \u00e1 desquero quer."
                            },
                            {
                                "text": "Tami Elisabeth se le chal\u00f3 o chiros de chindar, y chind\u00f3 yeque chaboro."
                            },
                            {
                                "text": "Y junel\u00e1ron os quirib\u00e9s y os cachic\u00e1llis de sir\u00f3 que o Era\u00f1\u00f3 habia querelado canrea bari sat sir\u00f3, y se alend\u00e1ron sat sir\u00f3."
                            },
                            {
                                "text": "Y sinaba que al otor\u00f3 chib\u00e9s abill\u00e1ron \u00e1 chinar o postin e quil\u00e9n al chabor\u00f3, y le araquer\u00e1ron del nao de desquero batu, Zacharias."
                            },
                            {
                                "text": "Y rudelando desqueri dai, pen\u00f3: nanai, sino Juan sinar\u00e1 araquerado."
                            },
                            {
                                "text": "Y le pen\u00e1ron: cayque sinela andr\u00e9 tiri r\u00e1ti, sos se heta sat ocola nao."
                            },
                            {
                                "text": "Y puch\u00e1ron por simaches al batu e chaboro, como camelaba que se le araquerase."
                            },
                            {
                                "text": "Y mangando li, liban\u00f3, penando: Juan sinela su nao: y os sares se zib\u00e1ron."
                            },
                            {
                                "text": "Y yescotria sinaba pendrabado desquero mui, y su chipe, y chamuliaba majarificando \u00e1 Deb\u00e9l."
                            },
                            {
                                "text": "Y per\u00f3 dal opr\u00e9 os sares sunparales: y se pen\u00e1ron de sarias oconas buchias por os sares bures de Jud\u00e9a."
                            },
                            {
                                "text": "Y os sares que as junelaban, as ujaraban andr\u00e9 sus carlochines, penando: \u00bfcoin penchabais, que sinar\u00e1 ocona chaboro?\u00a0 Presas a baste e Era\u00f1or\u00f3 sinaba sat \u00f3."
                            },
                            {
                                "text": "Y Zacharias sun batu sinaba perelalo e Peniche, y garl\u00f3 baji, penando."
                            },
                            {
                                "text": "Majar\u00f3 o Era\u00f1o Deb\u00e9l de Israel, presas abill\u00f3 y di\u00f1\u00f3 mestep\u00e9 \u00e1 sun sueti."
                            },
                            {
                                "text": "Y ardi\u00f1\u00f3 \u00e1 amangue o rogos de golipen andr\u00e9 o quer de David sun lacr\u00f3."
                            },
                            {
                                "text": "Como pen\u00f3 por mui de sus majar\u00e9s Prophetas, andr\u00e9 os sar\u00e9s gres\u00e9s."
                            },
                            {
                                "text": "Mestep\u00e9 de am\u00e1res daschmanuces, y de la baste de os sares que na camelan amangue."
                            },
                            {
                                "text": "Somia querelar canrea sat am\u00e1res batuces, y ojararse de su majar\u00ed varda."
                            },
                            {
                                "text": "O juramento sos jur\u00f3 \u00e1 amaro batu Abraham, que \u00f3 di\u00f1aria \u00e1 amangue;"
                            },
                            {
                                "text": "Somia que listrabados de las bastes de am\u00e1res daschmanuces, le querelemos servicio bi dal,"
                            },
                            {
                                "text": "Andr\u00e9 majaridad, y andr\u00e9 justicia anglal de \u00f3, os sares chibeses de am\u00e1ri chip\u00e9n."
                            },
                            {
                                "text": "Y tucue, chaboro, sinar\u00e1s araquerado Propheta e muy Udscho, presas chalar\u00e1s anglal la chich\u00e9 e Era\u00f1or\u00f3, somia aparejar desqueres drun\u00e9s:"
                            },
                            {
                                "text": "Somia di\u00f1ar conocimiento de golipen \u00e1 sun sueti para a remision de desqueres grecos."
                            },
                            {
                                "text": "Por as porias de canrea de amaro Deb\u00e9l con qu\u00e9 visit\u00f3 amangue del Udscho e Oriente:"
                            },
                            {
                                "text": "Somia di\u00f1ar dut a jun\u00f3s sos bestel\u00e9lan andr\u00e9 a rachi, y andr\u00e9 o butron de meripen: somia enseelar am\u00e1res pindr\u00e9s \u00e1 drun de paz."
                            },
                            {
                                "text": "Y o chaboro se querelaba baro, y sinaba querdi siln\u00f3 andr\u00e9 suncai; y sinaba andr\u00e9 os desiertos, disde o chibes pur nichobel\u00f3 \u00e1 Israel. "
                            }
                        ]
                    },
                    {
                        "verses": [
                            {
                                "text": "Andr\u00e9 ocolas chibeses anac\u00f3, que chal\u00f3 abr\u00ed yeque edicto de C\u00e6sar Augusto, somia que sari a sueti sinara jinada."
                            },
                            {
                                "text": "Ocola brotoboro jinamiento sinaba querdi por Cyrino, Chino-baro de Syria."
                            },
                            {
                                "text": "Y chalaban os sares \u00e1 libanarse os naos cata yeque \u00e1 desquero foros."
                            },
                            {
                                "text": "Y ardi\u00f1\u00f3 tambien Joseph del foros de Nazareth, \u00e1 Judea, al foros de David, sos se heta Bethleh\u00e9m: presas sinaba del quer y de la rati de David,"
                            },
                            {
                                "text": "Somia libanarse o nao sat desqueri romi Maria, sos sinaba cambri."
                            },
                            {
                                "text": "Y sinando ot\u00e9, anac\u00f3, que se perel\u00e1ron os chibeses andr\u00e9 que terelaba de chindar."
                            },
                            {
                                "text": "Y minchab\u00f3 a desquero Chaboro broto-chindado, y lo chib\u00f3 andr\u00e9 dicl\u00e9s, y lo chit\u00f3 andr\u00e9 yeque olibar: presas na sinaba lugar por junos andr\u00e9 a mesuna."
                            },
                            {
                                "text": "Y sinaba yeques durotunes andr\u00e9 ocola comarca, sos sinaban velando, y nacando as ocanas e rach\u00ed opr\u00e9 desquerias brajias."
                            },
                            {
                                "text": "Y he acoi se child\u00f3 sunparal \u00e1 junos yeque Manfariel e Era\u00f1or\u00f3, y a dut de Deb\u00e9l os cerc\u00f3 de yacque, y terel\u00e1ron baro dal."
                            },
                            {
                                "text": "Y les pen\u00f3 o Manfariel: nacangueleis: presas he acoi anuncio \u00e1 sangue gosuncho baro, sos sinar\u00e1 \u00e1 sari a sueti."
                            },
                            {
                                "text": "Que sejonia sinela chindado a sangue o Salvador, sos sinela o Christo Era\u00f1\u00f3, andr\u00e9 o foros de David."
                            },
                            {
                                "text": "Y ocona sinar\u00e1 \u00e1 sangue o simache: Alachareis o Chaboro chibado andr\u00e9 dicles; y chitado andr\u00e9 yeque olibar."
                            },
                            {
                                "text": "Y yescotria se mec\u00f3 dicar sat o Manfariel butr\u00e9s manuces es jundunares e Tarpe, sos majarificaban a Deb\u00e9l, y penaban:"
                            },
                            {
                                "text": "Chimusolano \u00e1 Deb\u00e9l andr\u00e9 o T\u00e1rpe, y andr\u00e9 a phu paz \u00e1 os sares de lachi sunc\u00e1i."
                            },
                            {
                                "text": "Y anac\u00f3, que yescotria que os Manfarieles chal\u00e1ron de junos al Tarpe, os durotun\u00e9s penaban os yeques a os averes: Chalemos disde Bethleh\u00e9m, y diquelemos ma ha anacado, ma o Era\u00f1\u00f3, ha diado \u00e1 amangue."
                            },
                            {
                                "text": "Y chal\u00e1ron sing\u00f3, y alach\u00e1ron \u00e1 Maria, y \u00e1 Joseph, y al chaboro chitado andr\u00e9 o olibar."
                            },
                            {
                                "text": "Y pur ocono dic\u00e1ron, jabill\u00e1ron ma se les habia penado acerca de ocola Chabor\u00f3."
                            },
                            {
                                "text": "Y os sares sos lo junel\u00e1ron, se zib\u00e1ron: y tambien de ma os durotun\u00e9s les habian penado."
                            },
                            {
                                "text": "Tami Maria aracateaba sarias ocolas buchias, estongerandolas andr\u00e9 desquero carl\u00f3."
                            },
                            {
                                "text": "Y se limbidi\u00e1ron os durotun\u00e9s chimusolanificando y majarificando \u00e1 Deb\u00e9l por sarias as buchias, ma habian junelado y dicado, andiar sasta les habia sinado penado."
                            },
                            {
                                "text": "Y despues que sin\u00e1ron nacados os otor chibeses somia chinar o postin e quilen al Chaboro, araquer\u00e1ron desquero nao Jesus, sasta le habia araquerado o Manfariel, gres que sinaba concebido andr\u00e9 o trupo."
                            },
                            {
                                "text": "Y pur sin\u00e1ron nacados os chibeses e purificacion de Maria, segun la eschastra de Moyses, lo lliguer\u00e1ron \u00e1 Jerusal\u00e9m somia presentarlo al Era\u00f1or\u00f3,"
                            },
                            {
                                "text": "Sasta sinela randado andr\u00e9 la Eschastra e Era\u00f1or\u00f3: que o saro manu sos despandase beo, sinar\u00e1 majarificado al Era\u00f1\u00f3."
                            },
                            {
                                "text": "Y somia di\u00f1ar a ofrenda sasta sinela penado andr\u00e9 a Eschastra e Era\u00f1or\u00f3, yeque par de gobareyes, o dui custa\u00f1ias."
                            },
                            {
                                "text": "Y sinaba al chiros andr\u00e9 Jerusal\u00e9m gach\u00f3 sos se het\u00f3 Sime\u00f3n, y ocola manu lacho y dara\u00f1o de Deb\u00e9l, ujarando a consolacion de Israel, y o Peniche sinaba andr\u00e9 \u00f3."
                            },
                            {
                                "text": "Y chanelaba del Peniche, que \u00f3 na dicaria meripen, bi dicar gr\u00e9s al Christo e Era\u00f1or\u00f3."
                            },
                            {
                                "text": "Y abill\u00f3 por ochi \u00e1 la cangri, y lanelando os batuces al Chaboro Jesus, somia querelar segun la beda e Eschastra sat \u00f3:"
                            },
                            {
                                "text": "Entonces lo ustil\u00f3 andr\u00e9 sus murcias, y majarific\u00f3 \u00e1 Deb\u00e9l, y pen\u00f3:"
                            },
                            {
                                "text": "Acana, Era\u00f1\u00f3, mequeles \u00e1 tun lacr\u00f3 chalar en paz, segun tiri varda:"
                            },
                            {
                                "text": "Presas han dicado minrias aquias tun golipen,"
                            },
                            {
                                "text": "Sos has aparejado antela chich\u00e9 de sari la sueti;"
                            },
                            {
                                "text": "Dut somia sinar revelada \u00e1 os Busn\u00e9s, y somia chimusolano de Israel tiri sueti."
                            },
                            {
                                "text": "Y desquero batu y dai sinaban maravillados de ocolas buch\u00edas que se penelaban de \u00f3."
                            },
                            {
                                "text": "Y os majarific\u00f3 Sime\u00f3n, y pen\u00f3 \u00e1 Maria desqueri dai: He acoi que ocona Chaboro sinela sinchit\u00f3 somia querelar perar, y somia ardi\u00f1ar \u00e1 baribustres andr\u00e9 Israel; y somia sim\u00e1che \u00e1 os sares sos contrapenar\u00e1n:"
                            },
                            {
                                "text": "Y un estuche velar\u00e1 tiro bucos de tun mateja, somia que sinelen chanelados os pensamientos de sares carlochines"
                            },
                            {
                                "text": "Y sinaba yeque chuan ja\u00f1\u00ed, araquerada Ana, dugida de Phanuel, e tribu de Aser: ocona ya terelaba butr\u00e9s chibeses, y habia socabado e\u00f1ia berjis sat desquero rom desde su pachi."
                            },
                            {
                                "text": "Y sir\u00f3 sinaba piul\u00ed, sasta de otorenta y star berjis; y na chalaba abr\u00ed de la cangri, sirviendo chibes y rach\u00ed andr\u00e9 ayunos y ocanagimias."
                            },
                            {
                                "text": "Y sasta sir\u00f3 bigorease andr\u00e9 a mateja ocana, majarificaba al Era\u00f1o: y penaba de \u00f3 \u00e1 os sares sos ujaraban la mestep\u00e9 de Israel."
                            },
                            {
                                "text": "Y pur terel\u00e1ron querdi o saro, conforme a l\u00e1 Eschastra e Era\u00f1or\u00f3, se limbidi\u00e1ron a Galil\u00e9a \u00e1 desquero foros de Nazareth."
                            },
                            {
                                "text": "Y o chaboro se quer\u00f3 baro y silno, sinando perelalo de chaneler\u00eda, y a gracia de Deb\u00e9l sinaba andr\u00e9 \u00f3."
                            },
                            {
                                "text": "Y desqueres batuces chal\u00e1ron sarias as berjis \u00e1 Jerusal\u00e9m andr\u00e9 o chibes de la Ciria."
                            },
                            {
                                "text": "Y pur terel\u00f3 duideque berjis, ardi\u00f1aron \u00e1 Jerusal\u00e9m, segun a beda e chibes baro."
                            },
                            {
                                "text": "Y acabados os chibeses, pur se limbidiaban, se quedisar\u00f3 o chaboro Jesus andr\u00e9 Jerusal\u00e9m, bi que desqueres batuces lo chanelasen."
                            },
                            {
                                "text": "Y penchabando que sinaba sat os averes de la plasta\u00f1\u00ed, chal\u00e1ron drun de yeque chibes, y le orot\u00e1ron enr\u00e9 os parientes, y os monres."
                            },
                            {
                                "text": "Y pur na le rachelasen, se limbidi\u00e1ron \u00e1 Jerusal\u00e9m, orot\u00e1ndole."
                            },
                            {
                                "text": "Y anac\u00f3 que trin chibeses despues le alach\u00e1ron andr\u00e9 \u00e1 cangr\u00ed, bestelando en medio es Chand\u00e9s, junandolos, y puchabandolos."
                            },
                            {
                                "text": "Y os sares sos le junelaban, se pasmaban, de desqueri chaneleria y de las respuestas de \u00f3."
                            },
                            {
                                "text": "Y pur le dic\u00e1ron, se zib\u00e1ron, y le pen\u00f3 desqueri dai: chaboro presas has querdi andiar sat amangue? dic\u00e1 sasta tun batu y menda emposun\u00f3 te orotabamos,"
                            },
                            {
                                "text": "Y les rudel\u00f3: \u00bfPara qu\u00e9 orotabais mangue?\u00a0 \u00bfNa chanelabais, que me jomte sinar andr\u00e9 as buchias que sinelan de minrio Dad\u00e1?"
                            },
                            {
                                "text": "Tami junos na jabill\u00e1ron a varda, que les pen\u00f3."
                            },
                            {
                                "text": "Y se guill\u00f3 ostely sat junos, y abill\u00f3 \u00e1 Nasareth: y sinaba sugeto \u00e1 junos.\u00a0 Y sun dai aracateaba sarias ocolas buchias andr\u00e9 su carl\u00f3."
                            },
                            {
                                "text": "Y Jesus se quer\u00f3 baro andr\u00e9 chaneleria, y andr\u00e9 berjis, y andr\u00e9 furun\u00e9 anglal de Deb\u00e9l y es manuces. "
                            }
                        ]
                    },
                    {
                        "verses": [
                            {
                                "text": "Y andr\u00e9 a berji pansch-decima e imperio de Tiberio C\u00e6sar, sinando Poncio Pilato Chino baro de Judea, y Herodes Tetrarch\u00e2 de Galil\u00e9a, y desquero plano Philipo Tetrarch\u00e2 de Itur\u00e9a, y e chim de Trach\u00f4nite, y Lysanias Tetrarch\u00e2 de Abilina,"
                            },
                            {
                                "text": "Sinando Manclayes es erajais Ann\u00e1s y Caiphas, abill\u00f3 a varda e Era\u00f1or\u00f3 opr\u00e9 Juan, chaboro de Zacharias, andr\u00e9 o desierto."
                            },
                            {
                                "text": "Y abill\u00f3 por saro o chim de Jordan garlando o muchobelar de penitencia somia mecos de grecos,"
                            },
                            {
                                "text": "Sasta sinela randado andr\u00e9 o emb\u00e9o de las vardas de Isaias Propheta: Gole de yeque garlando andr\u00e9 \u00f3 desierto: Aparejad o drun e Era\u00f1or\u00f3, Querelad bustarias as sendas de \u00f3."
                            },
                            {
                                "text": "Saro butron se perelar\u00e1; y saro bur y plai se pejer\u00e1: y o torcido sinar\u00e1 enderezado: y os drunes fragosos allanados:"
                            },
                            {
                                "text": "Y dicar\u00e1 sari maas a golipen de Deb\u00e9l."
                            },
                            {
                                "text": "Y pen\u00f3 \u00e1 os manuces, que abillaban somia que los muchobelase: \u00bfRati de birbirechas, coin pen\u00f3 \u00e1 sangue \u00e1 najar de la ira que ha de abillar?"
                            },
                            {
                                "text": "Querelad pues mibao cabalico de penitencia, y na os chitelais penar: Terelamos por batu \u00e1 Abraham.\u00a0 Porque sangue penelo, que astisarela Deb\u00e9l de oconas barenda\u00f1\u00edas ardi\u00f1ar chabores \u00e1 Abraham."
                            },
                            {
                                "text": "Presas acana sinela chibada a teschar\u00ed \u00e1 la raiz es carschtas, pues sari carschta, sos na di\u00f1ele mibao lacho, sinar\u00e1 velada, y chibada andr\u00e9 a yacque."
                            },
                            {
                                "text": "Y le puchababan os manuces, y penaban!\u00a0 \u00bfPues qu\u00e9 querelaremos?"
                            },
                            {
                                "text": "Y rudelando les penaba: O manu sos terela duis coneles, d\u00ed\u00f1ele al manu sos na terela: y o sos terela que jamar, querele o matejo."
                            },
                            {
                                "text": "Y abill\u00e1ron tambien \u00e1 \u00f3 os Publicanes, somia que os muchobelase, y le pen\u00e1ron: \u00bfDuquendio, qu\u00e9 querelaremos?"
                            },
                            {
                                "text": "Y \u00f3 les pen\u00f3: Na ustileis but\u00e9r de ma os sinela penado."
                            },
                            {
                                "text": "Le puchababan tambien os jundunares, penando: \u00bfY mu qu\u00e9 querelaremos?\u00a0 Y les pen\u00f3: Na queraleis choro \u00e1 cayque, ni le mareleis, y sineleis lacho sat jir\u00e9 jayere."
                            },
                            {
                                "text": "Y sasta os manuces creyesen, y os sares penchabasen andr\u00e9 desqueres carlochines, si por ventura Juan sinaba o Christo:"
                            },
                            {
                                "text": "Rudel\u00f3 Juan, y pen\u00f3 \u00e1 os sares: Menda aromali muchobelo sangue andr\u00e9 pan\u00ed: Tami abillar\u00e1 av\u00e9r but\u00e9r siln\u00f3 que menda, de coin na sinelo cabalico de despandar a correa de desqueres tirajais: ocola muchobelar\u00e1 sangue andr\u00e9 Peniche, y yaque:"
                            },
                            {
                                "text": "De coin o bieldo sinela andr\u00e9 su baste; y alimpiar\u00e1 desquero era, y chibar\u00e1 \u00f3 gi andr\u00e9 su malabai, y la pus jachar\u00e1 sat yaque, que na se bedela."
                            },
                            {
                                "text": "Y andiar anunciaba averias baribustrias buchias \u00e1 la sueti andr\u00e9 sus exhortaciones."
                            },
                            {
                                "text": "Tami Herodes \u00f3 Tetrarch\u00e2; sinando reprehendido por \u00f3 \u00e1 causa de Herodias romi de sun plan\u00f3, y de sarias as buchias chorias que Herodes habia querdi,"
                            },
                            {
                                "text": "Anadio \u00e1 sares tambien ocona de querelar pandar a Juan andr\u00e9 la estaripel."
                            },
                            {
                                "text": "Y anac\u00f3, que sasta sari a sueti ustilase o muchobelar, tambien sinaba muchobelado Jesus; y sinando \u00f3 manguelando \u00e1 Deb\u00e9l, se despand\u00f3 o Tarpe:"
                            },
                            {
                                "text": "Y pej\u00f3 ostely opre \u00f3 el Peniche andr\u00e9 trupo, sasta gobar\u00f3: y se junel\u00f3 ocono gole del Tarpe: Tucue sinelas minri\u00f3 Chaboro camelado; andr\u00e9 tucue menda me alendelo."
                            },
                            {
                                "text": "Y o Jesus comenzaba a terelar sasta de sinebo berjis, chaboro y segun se penelaba, de Joseph, chaboro de Heli, chaboro de Mathat,"
                            },
                            {
                                "text": "Chaboro de Lev\u00ed, chaboro de Melchi, chaboro de Janne, chaboro de Joseph,"
                            },
                            {
                                "text": "Chaboro de Mathathias, chaboro de Amos, chaboro de Nahum, chaboro de Hesli, chaboro de Nagge,"
                            },
                            {
                                "text": "Chaboro de Mahath, chaboro de Mathathias, chaboro de Semei, chaboro de Joseph, chaboro de Jud\u00e1,"
                            },
                            {
                                "text": "Chaboro de Joanna, chaboro de Resa, chaboro de Zorobab\u00e9l, chaboro de Salathiel, chaboro de Neri,"
                            },
                            {
                                "text": "Chaboro de Melchi, chaboro de Add\u00ed, chaboro de Cos\u00e1n, chaboro de Helmadan, chaboro de Her,"
                            },
                            {
                                "text": "Chaboro de Jesus, chaboro de Eliezer, chaboro de Jorim, chaboro de Mathat, chaboro de Levi,"
                            },
                            {
                                "text": "Chaboro de Sime\u00f3n, chaboro de J\u00fadas, chaboro de Joseph, chaboro de Jon\u00e1s, chaboro de Eliakim,"
                            },
                            {
                                "text": "Chaboro de Melea, chaboro de Menna, chaboro de Mathatha, chaboro de Nath\u00e1n, chaboro de David,"
                            },
                            {
                                "text": "Chaboro de Jess\u00e9, chaboro de Obed, chaboro de Booz, chaboro de Salmon, chaboro de Naasson,"
                            },
                            {
                                "text": "Chaboro de Aminadab, chaboro de Ar\u00e1m, chaboro de Esron, chaboro de Phar\u00e9, chaboro de Judas,"
                            },
                            {
                                "text": "Chaboro de Jacob, chaboro de Isaac, chaboro de Abraham, chaboro de Thares, chaboro de Nachor,"
                            },
                            {
                                "text": "Chaboro de Sarug, chaboro de Regau, chaboro de Phaleg, chaboro de Heber, chaboro de Sal\u00e9,"
                            },
                            {
                                "text": "Chaboro de Cain\u00e1n, chaboro de Arphaxad, chaboro de Sem, chaboro de No\u00e9, chaboro de Lamech,"
                            },
                            {
                                "text": "Chaboro de Mathusal\u00e9, chaboro de Henoch, chaboro de Jared, chaboro de Malaleel, chaboro de Cainan,"
                            },
                            {
                                "text": "Chaboro de Henos, chaboro de Seth, chaboro de Ad\u00e1m, sos fu\u00e9 chaboro de Un-deb\u00e9l. "
                            }
                        ]
                    },
                    {
                        "verses": [
                            {
                                "text": "Tami Jesus perelal\u00f3 e Peniche, se limbidi\u00f3 del Jordan, y sinaba lliguerado por la suncai al desierto."
                            },
                            {
                                "text": "Y sinaba ot\u00e9 quarenta chibeses, y le tentaba o Bengui, y na jam\u00f3 chi andr\u00e9 ocolas chibeses; y anacados oconas terelaba b\u00f3quis."
                            },
                            {
                                "text": "Y le pen\u00f3 o Bengui: Si chaboro de Deb\u00e9l sinelas, pen \u00e1 ocona bar, que se querele manro."
                            },
                            {
                                "text": "Y Jesus le rudel\u00f3: Libanado sinela: Que na vivisarela o manu de manro colcoro, tami de sari varda de Deb\u00e9l."
                            },
                            {
                                "text": "Y le lliguer\u00f3 o Bengui \u00e1 yeque bur udscho, y le quer\u00f3 dicar sares os chimes de la pu andr\u00e9 yeque frimita de chiros,"
                            },
                            {
                                "text": "Y le pen\u00f3: Di\u00f1ar\u00e9 a tucue sari ocana sila, y o chimusolano de junos: presas se me han di\u00f1ado \u00e1 mangu\u00e9, y \u00e1 coin camelo los di\u00f1elo"
                            },
                            {
                                "text": "Por tanto, si chibandote \u00e1 minres pindres, majarificares mangue, os sares sinar\u00e1n tir\u00e9s."
                            },
                            {
                                "text": "Y rudelando Jesus, le pen\u00f3: Libanado sinela: A tiro Era\u00f1or\u00f3 Deb\u00e9l majarificar\u00e1s, y a \u00f3 colcoro servir\u00e1s."
                            },
                            {
                                "text": "Y le lliger\u00f3 \u00e1 Jerusal\u00e9m, y lo chib\u00f3 opr\u00e9 o jer\u00f3 de la cangri, y le pen\u00f3: Si sinelas Chaboro de Deb\u00e9l, chibelate de acoi \u00e1 la chiquen."
                            },
                            {
                                "text": "Presas sinela libanado que pen\u00f3 de tucue a desquer\u00e9s Manfarieles, que te aracaten:"
                            },
                            {
                                "text": "Y que te ardi\u00f1elen andr\u00e9 sus bastes, somia que na cureles tun pindr\u00e9 andr\u00e9 yeque bar."
                            },
                            {
                                "text": "Y rudelando Jesus, le chamuli\u00f3: Penado sinela: Na tentar\u00e1s al Era\u00f1\u00f3 tun Deb\u00e9l."
                            },
                            {
                                "text": "Y nacada sari tentacion, se chal\u00f3 de \u00f3 el Bengui disde o chiros."
                            },
                            {
                                "text": "Y limbidi\u00f3 Jesus andr\u00e9 la sila e suncai \u00e1 Galil\u00e9a: y o chimusolano de \u00f3 se chib\u00f3 por saro o chim."
                            },
                            {
                                "text": "Y \u00f3 chamuliaba andr\u00e9 as synagogas de jun\u00f3s, y sinaba aclamado de sares."
                            },
                            {
                                "text": "Y chal\u00f3 \u00e1 Nazareth, anduque se habia parbarado, y se guill\u00f3 segun su beda o chibes del Canch\u00e9 andr\u00e9 a synagoga, y se ardin\u00f3 \u00e1 lirenar."
                            },
                            {
                                "text": "Y le di\u00f1\u00e1ron o emb\u00e9o de Isaias o Propheta.\u00a0 Y pur despand\u00f3 o emb\u00e9o rachel\u00f3 o lugar anduque sinela libanado."
                            },
                            {
                                "text": "A Suncai e Era\u00f1or\u00f3 opr\u00e9 mangue, por lo que ha ampiado mangue somia di\u00f1ar lachias nuevas a os chorores ha bichabado mangue, somia chibar lacho a os asparabados de carlochin,"
                            },
                            {
                                "text": "Somia penar a os estardes mestep\u00e9, y \u00e1 os chind\u00e9s diquelar, somia chibar en mestep\u00e9 \u00e1 os asparabados, somia pucanar a berji lachi e Era\u00f1or\u00f3, y o chibes e galardon."
                            },
                            {
                                "text": "Y habiendo pandado o emb\u00e9o, se lo di\u00f1\u00f3 al erajai, y se bestel\u00f3: y os sar\u00e9s andr\u00e9 a synagoga terelaban as aqu\u00edas chibadas andr\u00e9 \u00f3."
                            },
                            {
                                "text": "Y se chib\u00f3 \u00e1 penar: Achibes se ha perelado ocona Libaneria andr\u00e9 jir\u00e9s canes."
                            },
                            {
                                "text": "Y os sares le di\u00f1aban machiria, y se zibaban de las vardas de gracia, sos chal\u00e1ron abri de desquero mui, y pen\u00e1ron: \u00bfNa sinela ocona o chaboro de Joseph?"
                            },
                            {
                                "text": "Y les pen\u00f3: Bi duda penareis \u00e1 mangue ocona varda: Salamito chibelate lacho \u00e1 tun matejo: sarias ocolas buchias barias, que junelamos penar que queraste andr\u00e9 Capharna\u00fam, querlas tambien acoi andr\u00e9 tun chim."
                            },
                            {
                                "text": "Y chamuli\u00f3: Aromali os penelo, que necaute Propheta sinela pachibelado andr\u00e9 desquero chim."
                            },
                            {
                                "text": "Aromali os penelo, que baribustrias piulias sinaban andr\u00e9 Israel os chibeses de Elias, pur sinaba pandado o Charos por trin berjis y por zoi chonos: pur sinaba yeque b\u00f3quis bari por sari la chiquen."
                            },
                            {
                                "text": "Tami \u00e1 necaute de ocolas sinaba bichabado Elias, sino \u00e1 yeque cadchi piuli andr\u00e9 Sarepta de Sidonia."
                            },
                            {
                                "text": "Y baribustres zarapiados sinaban andr\u00e9 Israel andr\u00e9 o chiros de Elis\u00e9o Propheta, tami cayque de ocolas sinaba chibado lacho, sino Naaman de Syria."
                            },
                            {
                                "text": "Y os sares andr\u00e9 a synagoga sin\u00e1ron perelales de sana junelando ocono."
                            },
                            {
                                "text": "Y se costun\u00e1ron, y lo buchar\u00e1ron abr\u00ed del foros: y lo lliguer\u00e1ron disde \u00f3 jero e bur, opr\u00e9 sos sinaba querdi o foros, somia buchararle ostely."
                            },
                            {
                                "text": "Tami \u00f3, nacando por medio de junos, se chal\u00f3."
                            },
                            {
                                "text": "Y chal\u00f3 abajines \u00e1 Capharna\u00fam foros de la Galil\u00e9a, y ot\u00e9 os bedaba andr\u00e9 os Canch\u00e9s."
                            },
                            {
                                "text": "Y se zibaban de desqueri beda, presas as vardas de \u00f3 sinaban silni\u00e1s."
                            },
                            {
                                "text": "Y sinaba andr\u00e9 a synagoga manu sos terelaba bengui prachind\u00f3, y garl\u00f3 sat gole baro,"
                            },
                            {
                                "text": "Penando: Mequelanos, \u00bfqu\u00e9 terelas tucue con amangue Jesus de Nazareth? \u00bfabillelas \u00e1 mararnos?\u00a0 Pincharelo mistos, coin sinelas, o Majaro de Deb\u00e9l."
                            },
                            {
                                "text": "Y Jesus le chingar\u00f3, y pen\u00f3: Sonsibela, y chatucue abr\u00ed de \u00f3.\u00a0 Y o bengui chibandolo al chiquen, en medio, chal\u00f3 abr\u00ed de \u00f3, y na le quer\u00f3 da\u00f1o."
                            },
                            {
                                "text": "Y sin\u00e1ron os sares perelales de dal, y garlaban os yeques \u00e1 os averes, penando: \u00bfQue buchi sinela ocona, presas sat sila y sat virtud penela \u00e1 os bengues jindes, y chalan abr\u00ed."
                            },
                            {
                                "text": "Y voltisaraba o chimusolano de \u00f3 por sares os gaues e chim."
                            },
                            {
                                "text": "Y chalando Jesus abr\u00ed e synagoga, chal\u00f3 andr\u00e9 o quer de Sime\u00f3n.\u00a0 Y a suegra de Sime\u00f3n sinaba nasali de tatias barias, y le mang\u00e1ron por sir\u00f3."
                            },
                            {
                                "text": "Y chibandose ostely acia siro, pen\u00f3 \u00e1 la tati: y la tati le mec\u00f3.\u00a0 Y sir\u00f3 se costun\u00f3 yescotria, y les servia."
                            },
                            {
                                "text": "Y pur o cam se bestel\u00f3, os sares sos terelaban merd\u00e9s de varios merdip\u00e9nes, se los lanelaban.\u00a0 Y \u00f3 chibando as baste emperso cada yeque de junos, os chibaba lacho."
                            },
                            {
                                "text": "Y chalaban os bengues abr\u00ed de butres, garlando, y penando: Tucue sinelas o chaboro de Deb\u00e9l: y os chingaraba, y na os mequelaba penar, que chanelaban que sinaba \u00f3 el Christo."
                            },
                            {
                                "text": "Y pur sinaba de chibes, chal\u00f3 abr\u00ed somia guillarse \u00e1 yeque stano desierto; y a sueti le orotaban, y chal\u00e1ron disde anduque \u00f3 sinaba: y le deterelaban, somia que na se chalase de junos."
                            },
                            {
                                "text": "Y les pen\u00f3: A os averes fores jomte tambien que menda penelo o chim de Deb\u00e9l: pues somia ocono he sinado bichabado."
                            },
                            {
                                "text": "Y chamuliaba andr\u00e9 as Synagogas de la Galil\u00e9a. "
                            }
                        ]
                    },
                    {
                        "verses": [
                            {
                                "text": "Y anac\u00f3 que abillando a sueti en plasta\u00f1\u00edas somia junelar a varda de Deb\u00e9l, sinaba \u00f3 \u00e1 la cunara de la pani de Genesareth."
                            },
                            {
                                "text": "Y dic\u00f3 dui berd\u00e9s, sos sinaban \u00e1 la cunara de la pani: y os machadores habian ardi\u00f1ado en chiquen, y muchobelaban desqueres redes."
                            },
                            {
                                "text": "Y chalando andr\u00e9 yeque de oconas berd\u00e9s, sos sinaba de Simon, le mang\u00f3, que le guillase yeque fremi de la chiquen.\u00a0 Y sinando bestelado, bedaba \u00e1 la sueti desde o berdo."
                            },
                            {
                                "text": "Y yescotria que acab\u00f3 de chamuliar, pen\u00f3 \u00e1 Simon: Chala but\u00e9r andr\u00e9, y chibela jires redes somia machorar."
                            },
                            {
                                "text": "Y rudelando Simon, le pen\u00f3: Duquendio, sari a rachi hemos sinado machorando, bi ustilar chichi: tami en tiri varda chibar\u00e9 a red."
                            },
                            {
                                "text": "Y pur terel\u00e1ron querdi ocolo, ustil\u00e1ron tan bar\u00f3 numero de maches, que se asparababa a red de junos."
                            },
                            {
                                "text": "Y querel\u00e1ron simaches \u00e1 os averes manuces sos sinaban andr\u00e9 o aver berdo, somia que abillasen \u00e1 ayudarlos.\u00a0 Ocolas abill\u00e1ron, y de tal beda perel\u00e1ron os dui berdes, que casi chalaban abajines."
                            },
                            {
                                "text": "Y pur dic\u00f3 Simon Pedro ocolo, se chib\u00f3 \u00e1 os pindr\u00e9s de Jesus, penando: Era\u00f1\u00f3, chatucue de mangue, que sinelo manu choro."
                            },
                            {
                                "text": "Presas \u00f3, y os sares sos sat \u00f3 sinaban, sin\u00e1ron atonitos de os butres maches, que terelaban ustilado:"
                            },
                            {
                                "text": "Yandiar matejo Santiago, y Juan, chabores del Zebed\u00e9o, sos sinaban candones de Simon: Y pen\u00f3 Jesus \u00e1 Simon: Na dara\u00f1eles: desde ocona chiros sinar\u00e1s machador de manuces."
                            },
                            {
                                "text": "Y lliguerando os berdes \u00e1 chiquen, mequel\u00e1ron o saro, y le plasta\u00f1\u00e1ron."
                            },
                            {
                                "text": "Y anac\u00f3, que sinando andr\u00e9 yeque de ocolas fores, abill\u00f3 manu perelalo de zarapia, y pur dic\u00f3 \u00e1 Jesus, se chib\u00f3 mui por chiquen, y le mang\u00f3, penando: Era\u00f1\u00f3, si camelas, astisarelas chibarme lacho."
                            },
                            {
                                "text": "Y \u00f3 bucharando la baste le pajab\u00f3, penando: Camelo: sinele limpio.\u00a0 Y yescotria chal\u00f3 de \u00f3 a zarapia."
                            },
                            {
                                "text": "Y le pen\u00f3, que na lo penase \u00e1 cayque: Tami chatucue, le pen\u00f3, y muestrate al erajai, y d\u00ed\u00f1ela por tiri limpieza ma mand\u00f3 Moyses, en machiria \u00e1 junos."
                            },
                            {
                                "text": "Y trincho but\u00e9r se voltisaraba desquero chimusolano: y abillaba en plasta\u00f1ias a sueti somia junelarle, y somia que nicobelase de junos desqueres merdip\u00e9nes."
                            },
                            {
                                "text": "Tami \u00f3 se chal\u00f3 al desierto \u00e1 manguelar \u00e1 Un-deb\u00e9l."
                            },
                            {
                                "text": "Y anac\u00f3, que yeque chibes \u00f3 sinaba bestelado bedando.\u00a0 Y sinaban tambien bestelados ot\u00e9 yeques Phariseyes, y Chand\u00e9s de la Eschastra, sos abill\u00e1ron de sares os gaues e Galil\u00e9a, y de Jud\u00e9a, y de Jerusal\u00e9m: y a sila e Era\u00f1oro sinaba randi\u00f1ando somia chibarlos lacho."
                            },
                            {
                                "text": "Y abill\u00e1ron yeques manuces sos ligueraban opr\u00e9 cheripen yeque manu, sos sinaba paralitico, y le camelaban sinchitar andr\u00e9, y chibarle anglal de \u00f3."
                            },
                            {
                                "text": "Tami na rachelando por anduque astisar sinchitarlo por la plasta\u00f1i e sueti, costun\u00e1ron opr\u00e9 o techo y pre \u00f3 tejado le deschindaron sat a cheripen, sinchitandolo en medio anglal de Jesus."
                            },
                            {
                                "text": "Y pur dic\u00f3 a f\u00e9 de junos, pen\u00f3: Manu, ertinados \u00e1 tucue sinelan os grecos."
                            },
                            {
                                "text": "Y os Libanes, y Phariseyes se chibaron \u00e1 penchabar, y penar: \u00bfCoin sinela ocona sos chamulia solajais: Coin astisarela ertinar grecos, sino Un-deb\u00e9l colcoro?"
                            },
                            {
                                "text": "Y Jesus, sasta jabill\u00f3 as suncais de junos, les rudel\u00f3, y pen\u00f3: \u00bfQu\u00e9 penchabais andr\u00e9 jir\u00e9s carlochines?"
                            },
                            {
                                "text": "\u00bfQu\u00e9 sinela mas astis, penar: Ertinados \u00e1 tucue sinelan os grecos; o penar: Costunate y pirela?"
                            },
                            {
                                "text": "Pues somia que chaneleis, que o Chaboro e manu terela sila opr\u00e9 la pu de ertinar grecos, pen\u00f3 al Paralitico: A tucue penelo, costunatucue, ustila tun cheripen, y chatucue \u00e1 tun quer."
                            },
                            {
                                "text": "Y se costun\u00f3 yescotria anglal de as aquias de junos, y ustil\u00f3 a cheripen, andr\u00e9 que sinaba: y se chal\u00f3 a desquero quer, di\u00f1ando chimusolano \u00e1 Deb\u00e9l."
                            },
                            {
                                "text": "Y sin\u00e1ron os sares pasmados, y majarificaban \u00e1 Deb\u00e9l: y perelales de dal, penaban: Achibes hemos dicado zibos."
                            },
                            {
                                "text": "Y despues de ocono chal\u00f3 abr\u00ed, y dic\u00f3 a yeque Publicano araquerado Levi, sos sinaba bestelado \u00e1 la queje\u00f1a, y le pen\u00f3: Plasta\u00f1amangue."
                            },
                            {
                                "text": "Y ardi\u00f1elandose mec\u00f3 sarias desquerias buchias: y le plasta\u00f1\u00f3."
                            },
                            {
                                "text": "Y le quer\u00f3 Levi yeque jachipen bari andr\u00e9 desquero quer, y abill\u00f3 ot\u00e9 yeque plasta\u00f1i bari de Publicanes, y de averes, sos sinaban bestelados sat junos \u00e1 la mensalle."
                            },
                            {
                                "text": "Tami os Phariseyes, y os Libanes sinaban ulul\u00e9s, y penaban \u00e1 os discipules de Jesus: \u00bfPres\u00e1s jamais, y piyais sat os Publicanes y chores?"
                            },
                            {
                                "text": "Y Jesus les rudel\u00f3, y pen\u00f3: A ocolas sos sinelan mistos, salamito no les sinela necesario, sino \u00e1 ocolas sos sinelan merd\u00e9s."
                            },
                            {
                                "text": "Na he abillado \u00e1 araquerar \u00e1 os laches \u00e1 penitencia, sino \u00e1 os chores."
                            },
                            {
                                "text": "Y ocolas le pen\u00e1ron: \u00bfPresas os discipules de Juan ayunan tanto, y manguelan, y tambien os es Phariseyes, y os de tucue jamelan y piyelan?"
                            },
                            {
                                "text": "O pen\u00f3 \u00e1 junos: \u00bfPor baji astisarelas querelar, que os chabores e Rom ayunen, o chiros que o Rom sinela sat junos?"
                            },
                            {
                                "text": "Tami abillar\u00e1n chibeses, andr\u00e9 que o Rom les sinar\u00e1 nicabado, y ayunar\u00e1n andr\u00e9 ocolas chibeses."
                            },
                            {
                                "text": "Y les pen\u00f3 yeque semejanza: Na chibela cayque remiendo de chan neb\u00f3 andr\u00e9 plata puri: presas de aver beda o neb\u00f3 parabela al puro: y ademas na nichobela mistos remiendo neb\u00f3 sat o puro."
                            },
                            {
                                "text": "Y cayque chibela mol neb\u00f3 andr\u00e9 pigotes pur\u00e9s, presas de aver beda o mol neb\u00f3 parabelar\u00e1 \u00e1 os pigotes, o mol se butanar\u00e1, y se chibelar\u00e1n a najabar os pigotes."
                            },
                            {
                                "text": "Tami jomte chibar o mol neb\u00f3 andr\u00e9 pigotes neb\u00e9s, y o yeque y o aver se conserva."
                            },
                            {
                                "text": "Y cayque sos piyela o puro camela yescotria o neb\u00f3, presas penela: fet\u00e9r sinela o puro. "
                            }
                        ]
                    },
                    {
                        "verses": [
                            {
                                "text": "Y anac\u00f3 que yeque Canch\u00e9 duisquero brotobo, o chiros que nacase por os ortalames, desqueres discipules velaban prosapias, y estregandolas andr\u00e9 as bastes, las jamaban."
                            },
                            {
                                "text": "Y yeques es Phariseyes les penaban: \u00bfPresas querelais ma na sinela lacho andr\u00e9 os Canch\u00e9s?"
                            },
                            {
                                "text": "Y Jesus ustilando a varda, les rudel\u00f3: \u00bfNi aun terelais lirenado ocolo ma quer\u00f3 David, pur terel\u00f3 b\u00f3quis \u00f3, y ocolas sos sat \u00f3 sinaban?"
                            },
                            {
                                "text": "\u00bfComo chal\u00f3 andr\u00e9 o quer de Deb\u00e9l, y ustil\u00f3 os manres e proposicion, y jam\u00f3, y di\u00f1\u00f3 \u00e1 ocolas sos sat \u00f3 sinaban: aunque n\u2019astisirelaban jamar de junos, sino os erajais colcores?"
                            },
                            {
                                "text": "Y les pen\u00f3: O Chaboro e manu sinela Era\u00f1\u00f3 tambien e Canch\u00e9."
                            },
                            {
                                "text": "Y anac\u00f3, que aver Canch\u00e9 chal\u00f3 tambien andr\u00e9 a Synagoga, y bedaba.\u00a0 Y sinaba ot\u00e9 manu sos terelaba seca a baste bustari."
                            },
                            {
                                "text": "Y os Libanes, y os Phariseyes le sinaban acechando, somia dicar, si chibaria lacho andr\u00e9 Canch\u00e9: somia alachar de que acusarlo."
                            },
                            {
                                "text": "Tami \u00f3 pincharaba as suncais de junos, y pen\u00f3 al manu, sos terelaba a baste seca: Costunatucue, y sinchitatucue andr\u00e9 medio.\u00a0 Y \u00f3 costunandose, se sinchit\u00f3 en pindr\u00e9."
                            },
                            {
                                "text": "Y Jesus les pen\u00f3: Sangue puchabelo: \u00bfSinela licito querelar mistos andr\u00e9 Canch\u00e9s, \u00f3 querelar choro, di\u00f1ar mestipen o nicobarla?"
                            },
                            {
                                "text": "Y dicando \u00e1 os sares al crugos, pen\u00f3 al manu: Buchara tun baste, \u00f3 la buchar\u00f3, y sinaba chibado lacho a baste."
                            },
                            {
                                "text": "Y junos se perel\u00e1ron de furor, y chamuliaban os yeques sat os averes que querelarian sat Jesus."
                            },
                            {
                                "text": "Y anac\u00f3 andr\u00e9 ocolas chibeses, que chal\u00f3 abr\u00ed al bur \u00e1 manguelar, y nac\u00f3 sari a rachi manguelando \u00e1 Deb\u00e9l."
                            },
                            {
                                "text": "Y pur sinaba de chibes, araquer\u00f3 \u00e1 os discipules de \u00f3, y escogiser\u00f3 duideque de junos, sos araquer\u00f3 Apostoles."
                            },
                            {
                                "text": "A Simon, \u00e1 coin di\u00f1o o sobre-nao de Pedro, y \u00e1 Andres desquero plal, \u00e1 Santiago, y \u00e1 Juan, \u00e1 Phelipe, y \u00e1 Bartholom\u00e9."
                            },
                            {
                                "text": "A Math\u00e9o, y \u00e1 Thomas, \u00e1 Santiago de Alph\u00e9o, y \u00e1 Simon araquerado o Zelador."
                            },
                            {
                                "text": "A Judas plal de Santiago, y \u00e1 Judas Iscariotes, sos sinaba o Sungalo."
                            },
                            {
                                "text": "Y chalando bajines sat junos, entrisar\u00f3 andr\u00e9 yeque llano, sat la plasta\u00f1i de desqueres discipules, y de yeque sueti bari de sari a Jud\u00e9a, y de Jerusal\u00e9m, y de la cunara, y de Tyro, y de Sydon,"
                            },
                            {
                                "text": "Sos habian abillado \u00e1 junelarle, y somia que los chibase lacho de desqueres merdip\u00e9nes.\u00a0 Y junos sos sinaban atormentados de Bengues prachindes sinaban chibados lacho."
                            },
                            {
                                "text": "Y sari a sueti camelaba pajabarle: presas abr\u00ed de \u00f3 chal\u00f3 sila, y os chibaba lacho \u00e1 sares."
                            },
                            {
                                "text": "Y \u00f3 ardi\u00f1ando as aquias \u00e1c\u00eda desqueres discipules, penaba: Majarados os chorores, presas \u00e1 sangue sinela o chim de Deb\u00e9l."
                            },
                            {
                                "text": "Majarados sangue sos acana terelais b\u00f3quis: presas perelal\u00e9s sinareis: Majarados sangue sos acana orobais; presas girelareis."
                            },
                            {
                                "text": "Majarados sinareis, pur sangue aborrecieren os manuces, y sangue buchararen de junos, y sangue curararen, y chibaren abr\u00ed o nao de sangue, como choro, por o Chaboro e manu."
                            },
                            {
                                "text": "Asaselaos andr\u00e9 ocola chibes, y alendaos; presas o manchin de sangue sinela baro andr\u00e9 o Tarpe; presas de ocona beda trataban \u00e1 os Prophetas os batuces de junos."
                            },
                            {
                                "text": "\u00a1Tami ysna de sangue os balbal\u00e9s, presas terelais jir\u00e9 consuelo!"
                            },
                            {
                                "text": "\u00a1Ysna de sangue, os sos sinelais perelal\u00e9s; presas terelareis b\u00f3quis!\u00a0 Ysna de sangue os, sos acana girelais; presas golareis y orobareis."
                            },
                            {
                                "text": "\u00a1Ysna de sangue, pur majarificaren sangue os manuces; presas andiar querelaban \u00e1 os Prophetas calabeosos os batuces de junos!"
                            },
                            {
                                "text": "\u00a1Tami penelo \u00e1 sangue sos lo junelais: Camelad \u00e1 jires daschmanuces, querelad mistos \u00e1 junos sos camelan sangue choro."
                            },
                            {
                                "text": "\u00a1Majarad \u00e1 junos sos zerm\u00e1nelan \u00e1 sangue, y manguelad \u00e1 Deb\u00e9l por junos sos araquerelan sangue choro!"
                            },
                            {
                                "text": "Y \u00e1 \u00f3 sos cur\u00e1re tucue andr\u00e9 yeque mejilla, dinle tambien a aver.\u00a0 Y \u00e1 \u00f3 sos nicobel\u00e1re tucue o uchardo, na \u00f3 impidas lliguerar tambien a furi."
                            },
                            {
                                "text": "Din \u00e1 os sares ma tucue manguelaren: y \u00e1 \u00f3 sos ustil\u00e1re ma sinela de tucue, na se lo pida."
                            },
                            {
                                "text": "Y ma camelais que querelen \u00e1 sangue os manuces, ocolo matejo querelad sangue \u00e1 junos."
                            },
                            {
                                "text": "Y si camelais \u00e1 junos sos camelan \u00e1 sangue, \u00bfqu\u00e9 merito terelareis?\u00a0 Presas os chores tambien camelan \u00e1 junos sos os camelan."
                            },
                            {
                                "text": "Y si querelais mistos \u00e1 junos sos querelan mistos \u00e1 sangue, \u00bfqu\u00e9 merito terelareis?\u00a0 Presas os chores tambien querelan ocono."
                            },
                            {
                                "text": "Y si prestisareis \u00e1 ocolas, de coines ujarais ustilar, \u00bfqu\u00e9 merito terelareis?\u00a0 Presas tambien os chores prestisaran yeques \u00e1 averes, somia ustilar aver tanto."
                            },
                            {
                                "text": "Camelad pues \u00e1 jir\u00e9s daschmanuces: querelad mistos, y di\u00f1ad prestado, bi ujarar por ocono chichi; y jire manchin sinar\u00e1 baro, y sinareis chabores e Udscho, presas o sinela gacho aun para os sungal\u00e9s y chores."
                            },
                            {
                                "text": "Sinelad pues canreosos, sasta tambien jir\u00e9 Dada sinela canreoso."
                            },
                            {
                                "text": "Na juzgueis, y na sinareis juzgados; na sapleis, y na sinareis saplados.\u00a0 Ertinad, y sinareis ertinados."
                            },
                            {
                                "text": "Di\u00f1ad, y \u00e1 sangue se di\u00f1ar\u00e1: melalo lacho, perelalo, y baro, y costunado di\u00f1ar\u00e1n andr\u00e9 jir\u00e9 chepo: presas sat o matejo melalo con que melalareis, \u00e1 sangue se volver\u00e1 \u00e1 melalar."
                            },
                            {
                                "text": "Y les penaba tambien yeque semejanza: \u00bfAcaso astisar\u00e1 yeque chind\u00f3 guiar \u00e1 aver chind\u00f3?\u00a0 \u00bfNa perar\u00e1n os dui andr\u00e9 o butron?"
                            },
                            {
                                "text": "No sinela o discipulo opr\u00e9 desquero Duquendio, tami sinar\u00e1 perfecto saro ocola sos sinare sasta desquero Duquendio."
                            },
                            {
                                "text": "\u00bfY presas diquelas a chiriria andr\u00e9 a aqui de tun plal, y na diquelas a condari, sos terelas andr\u00e9 tun aqui?"
                            },
                            {
                                "text": "\u00bfO sasta astisarelas penar \u00e1 tun plal: Mequelamangue, plal, sicobar \u00e1 tucue a chiriria, sos sinela andr\u00e9 tun aqui, no dicando tucue a condari, sos sinela andr\u00e9 tun aqui?\u00a0 Sungalo, sicobela brotoboro a condari de tun aqui, y despues dicar\u00e1s, somia sicobar a chiriria de tun plal."
                            },
                            {
                                "text": "Presas na sinela carschta lachi, sos parbarela mibaes chor\u00e9s: ni carschta chori, sos terela mibaes laches."
                            },
                            {
                                "text": "Pues sari carschta sinela pincherada por o mibao.\u00a0 Presas na ustilelan beous de espinos, ni ustilelan traquias de jarres."
                            },
                            {
                                "text": "O manu lacho del manchin lacho de desquero carlo sicobela lacho: y o manu choro del manchin choro sicobela choro; presas dela baribustria e carlo penela a mui."
                            },
                            {
                                "text": "\u00bfPor qu\u00e9 pues araquerais mangue Era\u00f1\u00f3, Era\u00f1\u00f3, y na querelais ma penelo?"
                            },
                            {
                                "text": "O saro sos abillela \u00e1 mangue, y junela minrias vardas, y as querela, diar\u00e9 sangue a coin sinela semejante."
                            },
                            {
                                "text": "Sinela semejante \u00e1 yeque manu, sos querela quer, ma cav\u00f3 y ahond\u00f3, y quer\u00f3 silno sat pardi opr\u00e9 yeque bar, y pur per\u00f3 a pani bari, di\u00f1\u00f3 sat sila o len contra ocola quer, y n\u2019astisar\u00f3 chalabearlo, presas sinaba chitado opr\u00e9 bar."
                            },
                            {
                                "text": "Tami o sos junela, y na querela bajin, semejante sinela \u00e1 yeque manu, sos chitela desquero quer opr\u00e9 chiquen bi pardi, y contra que di\u00f1\u00f3 sat sila o len, y yescotria per\u00f3: y sinaba bari la ruina de ocola quer. "
                            }
                        ]
                    },
                    {
                        "verses": [
                            {
                                "text": "Y pur acab\u00f3 de penar sarias oconas vardas \u00e1 la sueti, sos junelaba, se chal\u00f3 andr\u00e9 Capharna\u00fam."
                            },
                            {
                                "text": "Y sinaba ot\u00e9 baribu merdo y casi \u00e1 la meripen yeque lacr\u00f3 de yeque Centurion; sos sinaba baribu pachibelado de \u00f3."
                            },
                            {
                                "text": "Y pur junel\u00f3 penar de Jesus, bichab\u00f3 \u00e1 \u00f3 yeques pures es Chuti, manguelandole, que abillase \u00e1 chibar lacho \u00e1 desquero lacr\u00f3."
                            },
                            {
                                "text": "Y junos, yescotria que abill\u00e1ron \u00e1 Jesus, le querelaban barias instancias, penando: Merece que le otorguisareles ocono."
                            },
                            {
                                "text": "Presas camela \u00e1 amari rati: y \u00f3 amangue ha querdi yeque cangri."
                            },
                            {
                                "text": "Y Jesus chalaba sat junos.\u00a0 Y pur sinaba sunparal \u00e9 quer, bichab\u00f3 \u00e1 \u00f3 el Centurion desqueres monres, penando: Era\u00f1\u00f3, na ustileles ocona trabajo, que menda na sinelo cabalico de que chales andr\u00e9 de minrio guer."
                            },
                            {
                                "text": "Por ocono ni aun he penchabado mangue cabalico de nichobelar \u00e1 orotarte: Tami penlo sat yeque varda, y sinar\u00e1 chibado lacho minrio lacr\u00f3."
                            },
                            {
                                "text": "Presas menda tambien sinelo manu chitado ostely de las vardas de averes, y terelo jundunares ostely de mangue; y penelo \u00e1 ocona: Cha, y chala; y al aver; Abillel, y abillela; y al lacro de mangue: Querel ocono, y querela."
                            },
                            {
                                "text": "Pur Jesus junelo ocono, se zib\u00f3: y dicando palal \u00e1 la sueti, que o plasta\u00f1aba, pen\u00f3: Aromali sangue penelo, que ni andr\u00e9 Israel he alachado f\u00e9 tan bari."
                            },
                            {
                                "text": "Y pur junos limbidi\u00e1ron al quer sos habian sinado bichabados, alach\u00e1ron sasto al lacr\u00f3, sos habia sinado merdo."
                            },
                            {
                                "text": "Y anac\u00f3 despues, que chalaba \u00e1 yeque foros araquerado Naim: y desqueres discipules chalaban sat \u00f3, y yeque bari plasta\u00f1i de sueti."
                            },
                            {
                                "text": "Y pur abill\u00f3 sunparal de la bundal e foros, he acoi que sicobaban abr\u00ed \u00e1 yeque mulo, chaboro colcoro de sun dai, sos sinaba piuli, y abillaba sat sir\u00f3 baribustri sueti e foros."
                            },
                            {
                                "text": "Yescotria que la dic\u00f3 o Era\u00f1\u00f3, perelalo de canrea por sir\u00f3, le pen\u00f3: Na orobeles."
                            },
                            {
                                "text": "Y chal\u00f3 sunparal, y pajab\u00f3 \u00e1 la jestar\u00ed e mul\u00f3.\u00a0 Y junos sos lo lligueraban, se sustil\u00e1ron.\u00a0 Y pen\u00f3: B\u00e9doro, \u00e1 tucue penelo, costunatucue."
                            },
                            {
                                "text": "Y se bejel\u00f3 \u00f3 sos habia sinado mul\u00f3, y se chib\u00f3 \u00e1 chamuliar, y le di\u00f1\u00f3 \u00e1 sun dai."
                            },
                            {
                                "text": "Y terel\u00e1ron os sares dal baro, y majarificaban \u00e1 Deb\u00e9l, penando; Propheta baro se ha ardi\u00f1ado andr\u00e9 amangue; y Deb\u00e9l ha abillado \u00e1 sun sueti."
                            },
                            {
                                "text": "Y o chimusolano de ocona zibo voltisar\u00f3 por sari Jud\u00e9a, y por sari a pu."
                            },
                            {
                                "text": "Y pen\u00e1ron \u00e1 Juan desqueres discipules sarias oconas buchias."
                            },
                            {
                                "text": "Y Juan araquer\u00f3 dui es discipules de \u00f3, y os bichab\u00f3 \u00e1 Jesus, penando: \u00bfSinelas tucue \u00f3 sos ha de abillar, \u00f3 ujaramos \u00e1 aver?"
                            },
                            {
                                "text": "Y sasta abillasen \u00e1 \u00f3 oconas manuces, le pen\u00e1ron; Juan o Bautista ha bichabado amangue \u00e1 tucue, y penela; \u00bfSinelas tucue \u00f3 sos ha de abillar, \u00f3 ujaramos \u00e1 aver."
                            },
                            {
                                "text": "Y Jesus andr\u00e9 ocola matejo chiros chib\u00f3 lacho \u00e1 baribustr\u00e9s de merdip\u00e9nes, y de llagas, y de bengues chores, y di\u00f1\u00f3 vista \u00e1 butr\u00e9s perpentas."
                            },
                            {
                                "text": "Y despues os rudel\u00f3, penando: Chalad, y penad \u00e1 Juan, ma habeis junelado y dicado: Que os perpentas diquelan, os langues pirelan, os zarapiosos sinelan chibados lacho, os cajuques junelan, os mules ardi\u00f1elan, \u00e1 os chorores sinela pucanado o Evangelio."
                            },
                            {
                                "text": "Y majar\u00f3 sinela \u00f3, sos na sinare escandalizado andr\u00e9 mangue."
                            },
                            {
                                "text": "Y pur hubieron chalado os discipules de Juan, se chib\u00f3 \u00e1 penar \u00e1 la sueti de Juan: \u00bfQu\u00e9 chalasteis \u00e1 dicar andr\u00e9 o desierto? \u00bfsalchuyo chalabeado del bear?"
                            },
                            {
                                "text": "\u00bfTami qu\u00e9 chalasteis abr\u00ed \u00e1 dicar?\u00a0 \u00bfManu chito de coneles laches?\u00a0 Aromali junos sos chibelan coneles laches, y se parbarelan andr\u00e9 delicias, andr\u00e9 os quer\u00e9s es Crallises sinelan."
                            },
                            {
                                "text": "Tami qu\u00e9 chalasteis abr\u00ed \u00e1 dicar?\u00a0 Propheta?\u00a0 Aromali sangue penelo, y fet\u00e9r que Propheta:"
                            },
                            {
                                "text": "Ocona sinela, del que sinela randado: He acoi bichabelo minrio Manfariel anglal de tun chiche, sos julabar\u00e1 tun drun anglal de tucue."
                            },
                            {
                                "text": "Presas menda penelo sangue, que andr\u00e9 os chindados de romias, na sinela fet\u00e9r Propheta, que Juan o Bautista; tami o mendesquero andr\u00e9 o chim de Deb\u00e9l, sinela fet\u00e9r que \u00f3."
                            },
                            {
                                "text": "Y sari a sueti, y os Publicanes, sos le junel\u00e1ron, di\u00f1\u00e1ron chimusolano \u00e1 Deb\u00e9l, junos sos habian sinado muchobelados sal o bautismo de Juan."
                            },
                            {
                                "text": "Tami os Phariseyes, y os Chandes de la Eschastra girel\u00e1ron o consejo de Deb\u00e9l andr\u00e9 s\u00ed matejos, ocolas sos na habian sinado muchobelados por \u00f3."
                            },
                            {
                                "text": "Y pen\u00f3 o Era\u00f1\u00f3: Pues \u00e1 coin penar\u00e9, que se semejan os manuces de ocona rati, y \u00e1 coin se nichobelan?"
                            },
                            {
                                "text": "Semejantes sinelan \u00e1 os chabores, sos sinelan bejelados andr\u00e9 \u00f3 masquero chamuliando andr\u00e9 s\u00ed, y penando: A sangue hemos giyabelado sat pajandias, y na quelasteis: \u00e1 sangue hemos endechado, y na orobasteis."
                            },
                            {
                                "text": "Presas abill\u00f3 Juan o Bautista, sos na jamaba manro, ni piyaba mol, y penelais: Bengui terela."
                            },
                            {
                                "text": "Abill\u00f3 o Chaboro e manu, sos jamela, y piyela, y penelais: He acoi manu jamador, y matogaro, monro de Publicanes y chor\u00e9s."
                            },
                            {
                                "text": "Tami a chaneleria ha sinado justificada por sares desqueres chabores."
                            },
                            {
                                "text": "Y le mangaba yeque Pharis\u00e9o, que chalase \u00e1 jamar sat \u00f3: y habiendo chalado andr\u00e9 o quer e Pharis\u00e9o, se bejel\u00f3 \u00e1 la mensalle."
                            },
                            {
                                "text": "Y yeque cadchi chumascon\u00e1, sos sinaba andr\u00e9 o foros, chanelando que sinaba \u00e1 la mensalle andr\u00e9 o quer e Pharis\u00e9o, lliguer\u00f3 yeque pigote de alabastro, perelalo de ampio lacho:"
                            },
                            {
                                "text": "Y sinchitandose \u00e1 desqueres pindr\u00e9s palal de \u00f3, se chib\u00f3 \u00e1 muchobelarle sat la pani de sus aquias os pindr\u00e9s, y os enjugaba sat o bal de desquero jer\u00f3, y le chupendiaba os pindr\u00e9s, y os ampiaba sat o ampio."
                            },
                            {
                                "text": "Y pur ocono dic\u00f3 o Pharis\u00e9o, sos le terelaba convidado, pen\u00f3 andr\u00e9 s\u00ed matejo: Si ocona manu sinaba Propheta, chanelaria mistos ma, y coin sinela a cadchi, sos le pajabela; presas sinela chori."
                            },
                            {
                                "text": "Y Jesus le rudel\u00f3, penando: Sim\u00f3n, camelo penar \u00e1 tucue yeque buchi.\u00a0 Y \u00f3 rudel\u00f3: Duquendio, pen."
                            },
                            {
                                "text": "Dui debisar\u00e1ron jayere \u00e1 yeque manu: o yeque le debisar\u00f3 pansch cientos cal\u00e9s, y o aver cincuenta."
                            },
                            {
                                "text": "Tami sasta na terelasen chichi de que plasararle, se los estom\u00f3 \u00e1 os dui.\u00a0 \u00bfPues cual es dui le camela fet\u00e9r?"
                            },
                            {
                                "text": "Rudel\u00f3 Sim\u00f3n, y pen\u00f3: Penchabelo, que ocola, \u00e1 coin estom\u00f3 but\u00e9r.\u00a0 Y Jesus le pen\u00f3: Mistos has penchabado."
                            },
                            {
                                "text": "Y volta\u00f1andose acia a cadchi, pen\u00f3 \u00e1 Sim\u00f3n: \u00bfDiquelas ocona cadchi?\u00a0 Menda me chal\u00e9 andr\u00e9 tun quer, na di\u00f1aste mangue pani somia os pindr\u00e9s: tami ocona sat a pani de desquerias aquias ha muchobelado minr\u00e9s pindr\u00e9s, y os ha enjugado sat desqueres bales."
                            },
                            {
                                "text": "Na di\u00f1aste mangue chupendi: tami ocona, desde que abill\u00f3 andr\u00e9, na ha mucado de chupendarme os pindr\u00e9s."
                            },
                            {
                                "text": "Na ampiaste minrio jer\u00f3 sat ampio; tami ocona sat ampio lacho ha ampiado minres pindr\u00e9s."
                            },
                            {
                                "text": "Pre o matejo penelo; que estomados le sinelan os baribustres grecos de sir\u00f3, presas camel\u00f3 baribu.\u00a0 Tami al que mendesquero se estoma, mendesquero camela."
                            },
                            {
                                "text": "Y pen\u00f3 \u00e1 sir\u00f3: Estomados \u00e1 tucue sinelan os grecos."
                            },
                            {
                                "text": "Y ocolas sos jamelaban ot\u00e9, se chib\u00e1ron \u00e1 penar enr\u00e9 si: \u00bfCoin sinela ocona, sos aun os grecos estoma?"
                            },
                            {
                                "text": "Y pen\u00f3 \u00e1 la cadchi: Tun f\u00e9 ha chibado tucue sasti: Chatucue andr\u00e9 paz. "
                            }
                        ]
                    },
                    {
                        "verses": [
                            {
                                "text": "Y anac\u00f3 despues, que Jesus chalaba por foros y gau, garlando y chamuliando o chim de Deb\u00e9l; y os duideque sat \u00f3."
                            },
                            {
                                "text": "Y tambien yeques cadchias, sos \u00f3 terelaba chibado lacho de bengues chor\u00e9s, y de merdip\u00e9nes: Maria sos se heta Magdalena, de coin terelaba bucharado abr\u00ed efta bengues,"
                            },
                            {
                                "text": "Y Juana romi de Ch\u00fbsa, Queresquero de Herodes, y Susanna, y averes butr\u00e9s, sos le asistian de desqueres jayeres."
                            },
                            {
                                "text": "Y sasta se hubiese catanado sueti baribustri, y abillasen solictos \u00e1 \u00f3 de los fores, os pen\u00f3 por parabola:"
                            },
                            {
                                "text": "Manu chal\u00f3 abr\u00ed \u00e1 chibar desqueri simiente: y al chibarle, yeque aricata per\u00f3 sunparal al drun, y sinaba hollada, y la jam\u00e1ron as patrias e Charos."
                            },
                            {
                                "text": "Y aver per\u00f3 opr\u00e9 bar: y pur se ardi\u00f1\u00f3, se sec\u00f3 presas na terelaba humedad."
                            },
                            {
                                "text": "Y aver per\u00f3 andr\u00e9 jarres, y as jarres, sos ardi\u00f1\u00e1ron sat sir\u00f3, la mulab\u00e1ron."
                            },
                            {
                                "text": "Y aver per\u00f3 andr\u00e9 pu lachi: y ardi\u00f1\u00f3, y di\u00f1\u00f3 mibao \u00e1 ciento por yeque.\u00a0 Penado ocono, se chib\u00f3 \u00e1 penar \u00e1 goles: Coin terela canes de junelar, junele."
                            },
                            {
                                "text": "Os discipules de \u00f3 le puchababan, que parabola sinaba ocona."
                            },
                            {
                                "text": "O les pen\u00f3: A sangue sinela di\u00f1ado chanelar o mysterio e chim de Deb\u00e9l, tami \u00e1 os averes por parabolas: somia que dicando na diquelen, y junelando na jabillelen."
                            },
                            {
                                "text": "A parabola sinela ocona: A simiente sinela a varda de Deb\u00e9l."
                            },
                            {
                                "text": "Y junos sunparal al drun, sinelan ocolas sos la junelan, unga; tami yescotria abillela o Bengui, y nicobela a varda del carlochin de junos, somia que na se chibelen sastos pachibelando."
                            },
                            {
                                "text": "Tami junos opr\u00e9 la bar; sinelan ocolas sos ustilelan sat pesquital a varda, pur la junelan; y oconas na terelan raices, presas \u00e1 chiros pachibelan, y andr\u00e9 o chiros e tentacion limbidian palal."
                            },
                            {
                                "text": "Y ma per\u00f3 andr\u00e9 jarres: oconas sinelan junos, sos la junelan, y se mequelan mulobar de las duas, y de la bestipen, as buchias lachias de ocona chipen, y na di\u00f1elan mibao."
                            },
                            {
                                "text": "Tami ma per\u00f3 andr\u00e9 pu lachi: oconas sinelan junos, sos junelando a varda sat carlochin lacho y sasto, a reterelan, y di\u00f1elan mibao andr\u00e9 orpachirima."
                            },
                            {
                                "text": "Cayque urdiflela yeque antorcha, y a ucharela sat yeque melalo, \u00f3 a chitarela ostely de la cheripen: tami a chitarela opr\u00e9 o candelero, somia que diquelen a dut junos sos chalan andr\u00e9."
                            },
                            {
                                "text": "Presas na sinela buchi pandada, sos na terele de sinar despandada: ni escondida, sos na terele de sinar pincherada, y andr\u00e9 dut abillar."
                            },
                            {
                                "text": "Diquelad pues, sasta junelais, presas a ocola sos terela, le sinar\u00e1 di\u00f1ado: y \u00e1 \u00f3 sos na terela, aun ocolo, sos penchabela terelar, le sinar\u00e1 nicobado."
                            },
                            {
                                "text": "Y abill\u00e1ron \u00e1 \u00f3 sun dai, y desqueres plalores, y na astisaraban bigorear \u00e1 \u00f3 por a baribustri sueti."
                            },
                            {
                                "text": "Y le pen\u00e1ron: Tiri dai y tires plalores sinelan abr\u00ed, sos te camelan dicar."
                            },
                            {
                                "text": "Tami \u00f3 rudel\u00f3 y les pen\u00f3: Minri dai y minres plalores sinelan ocolas, sos junelan a varda de Deb\u00e9l, y a ujarelan."
                            },
                            {
                                "text": "Y anac\u00f3, que yeque chibes chal\u00f3 \u00f3, y desqueres discipules andr\u00e9 yeque berdo; y les pen\u00f3: Naquelemos \u00e1 la aver cunara de la pani, y se chib\u00e1ron \u00e1 nacar."
                            },
                            {
                                "text": "Y o chiros que junos navegaban, \u00f3 querel\u00f3 o sobindoi, y se costun\u00f3 buros de bear andr\u00e9 a pani, y se perelaban de pani, y sinaban en paripen."
                            },
                            {
                                "text": "Y bigoreandose \u00e1 \u00f3, le ostin\u00e1ron, penando: Duquendio, que meramos: Y \u00f3 costunandose chamuli\u00f3 al bear, y al buros de la pani, y ces\u00f3: y sinaba querdi bonanza."
                            },
                            {
                                "text": "Y les pen\u00f3: \u00bfAnduque sinela jir\u00e9 f\u00e9?\u00a0 Y junos perelales de dal se zib\u00e1ron, y penaban os yeques \u00e1 os averes: \u00bfCoin penchabelais sinela ocona, sos andiar penela \u00e1 os beares, y al moros, y o obedecen?"
                            },
                            {
                                "text": "Y chal\u00e1ron \u00e1 la pu es Gerasenos, sos sinela de mamui de la Galil\u00e9a."
                            },
                            {
                                "text": "Y yescotria que ardi\u00f1\u00f3 andr\u00e9 chiquen, chal\u00f3 \u00e1 \u00f3 yeque manu, sos terelaba bengui, baribu chiros, y na chibaba conel, ni socababa andr\u00e9 quer, sino andr\u00e9 os sepulchres."
                            },
                            {
                                "text": "Ocona, yescotria que dic\u00f3 \u00e1 Jesus, se buchar\u00f3 ostely anglal de \u00f3, y di\u00f1ando un gole, pen\u00f3: \u00bfQu\u00e9terelas que dicar con-a-mangue, Jesus, Chaboro e Deb\u00e9l Udscho?\u00a0 Manguelote, que na atormentes mangue."
                            },
                            {
                                "text": "Presas penaba al bengui jindo, que chalase abr\u00ed del manu; presas sinaba baribu chiros que le ustilaba: y aunque le terelaban estardo, y pandado sat berigas y saces, asparaba as saces, y acosado del bengui najaba \u00e1 os desiertos."
                            },
                            {
                                "text": "Y Jesus le puchab\u00f3, y pen\u00f3: \u00bfQu\u00e9 nao terelas tucue?\u00a0 Y \u00f3 rudel\u00f3!\u00a0 Legion: presas habian chalado andr\u00e9 \u00f3 baribustres bengues."
                            },
                            {
                                "text": "Y le manguelaban, que na os bichabase al butron."
                            },
                            {
                                "text": "Piraba ot\u00e9 yeque bari plasta\u00f1i de baliches jamando andr\u00e9 o bur: y le manguelaban, que os mequelase chibarse andr\u00e9 junos.\u00a0 Y se lo mec\u00f3."
                            },
                            {
                                "text": "Chal\u00e1ron pues os bengues abr\u00ed e manu, y chal\u00e1ron andr\u00e9 os baliches: y yescotria os baliches se chib\u00e1ron por yeque luchipen sat sila andr\u00e9 a pani, y se amul\u00e1ron."
                            },
                            {
                                "text": "Pur ocono dic\u00e1ron os durotun\u00e9s, naj\u00e1ron, y lo pen\u00e1ron andr\u00e9 o foros, y por os gaues."
                            },
                            {
                                "text": "Y chal\u00e1ron abr\u00ed somia dicar que habia anacado, y abill\u00e1ron \u00e1 Jesus: y alach\u00e1ron bestelado al manu, de coin habia chalado abr\u00ed os bengues, sos sinaba acana vestido, y andr\u00e9 desquero bardon, \u00e1 \u00f3s pindr\u00e9s de \u00f3, y terel\u00e1ron dal baro."
                            },
                            {
                                "text": "Y les pen\u00e1ron junos sos lo habian dicado, sasta habia sinado listrabado de la legion."
                            },
                            {
                                "text": "Y le manguel\u00f3 sari a sueti del chim es Gerasenes, que se chalase de junos: presas terelaban dal baribu.\u00a0 Y \u00f3 costun\u00f3 andr\u00e9 o berdo, y se limbidi\u00f3."
                            },
                            {
                                "text": "Y o manu, de coin habian chalado abr\u00ed os bengues, le manguelaba somia sinar sat \u00f3.\u00a0 Tami Jesus le bichab\u00f3, y pen\u00f3:"
                            },
                            {
                                "text": "Limbidiatucue \u00e1 tun quer, y pen quan bari furune Deb\u00e9l ha querdi con-a-sangue.\u00a0 Y chal\u00f3 penando por saro o foros, quanto mistos le habia querdi Jesus."
                            },
                            {
                                "text": "Y anac\u00f3, que habiendo limbidiado Jesus, le ustil\u00e1ron a sueti: pues sares le sinaban ujarando."
                            },
                            {
                                "text": "Y abill\u00f3 manu araquerado Jayro, sos sinaba Mancloy e Synagoga: y chibandose a os pindr\u00e9s de Jesus, le manguelaba, que chalase andr\u00e9 desquero quer."
                            },
                            {
                                "text": "Presas terelaba chabori colcori sasta de dui deque berjis, y ocona sinaba merando.\u00a0 Y o chiros que \u00f3 chalaba, a sueti o apretaba."
                            },
                            {
                                "text": "Y yeque cadchi sos terelaba len de rati dui-deque berjis, y habia plasarado o saro que terelaba andr\u00e9 salamites, y de cayque n\u2019astisaraba sinar chibada mistos:"
                            },
                            {
                                "text": "Abill\u00f3 \u00e1 \u00f3 por palal, y pajab\u00f3 a orla de desqueri talorori: y andr\u00e9 o matejo chiros ces\u00f3 o len de desqueri rati."
                            },
                            {
                                "text": "Y pen\u00f3 Jesus: \u00bfCoin ha pajabado mangue?\u00a0 Y negandolo sares, pen\u00f3 Pedro, y junos sos sat \u00f3 sinaban: Duquendio, a sueti aprieta tucue, y pandela, y penelas: \u00bfCoin mangue pajabela?"
                            },
                            {
                                "text": "Y pen\u00f3 Jesus: Yeque ha pajabado mangue: presas he pincherado, que ha chalado sila abr\u00ed de mangue."
                            },
                            {
                                "text": "Pur a cadchi se dic\u00f3 andiar pincherada, abill\u00f3 sat dal, y se chib\u00f3 \u00e1 desqueres pindr\u00e9s: y pen\u00f3 anglal sari a sueti a causa, presas le habia pajabado; y sasta yescotria habia sinado chibada mistos."
                            },
                            {
                                "text": "Y \u00f3 le pen\u00f3: Dugida, tun f\u00e9 ha chibado tucue mistos: Chatucue andr\u00e9 paz."
                            },
                            {
                                "text": "Sinando \u00f3 aun chamuliando, abill\u00f3 yeque al Mancloy e Synagoga, y le pen\u00f3: Muli sinela tun chabori: na molestes al Duquendio."
                            },
                            {
                                "text": "Tami Jesus pur ocono junel\u00f3, pen\u00f3 al batu de la bedori: Na dara\u00f1eles, pachibel colcoramente, y sinar\u00e1 mistos."
                            },
                            {
                                "text": "Y pur bigore\u00f3 al quer: na mec\u00f3 chalar andr\u00e9 \u00e1 cayque, sino \u00e1 Pedro, y \u00e1 Santiago, y \u00e1 Juan, y al batu, y \u00e1 la dai de la bedori."
                            },
                            {
                                "text": "Y os sares orobaban, y a pla\u00f1ian.\u00a0 Y \u00f3 pen\u00f3: Na orobeleis, na sinela muli a bedori, sino que sobela."
                            },
                            {
                                "text": "Y se le girelaban, chanelando que sinaba muli."
                            },
                            {
                                "text": "Tami \u00f3 la ustil\u00f3 pre a bas, y pen\u00f3 \u00e1 gole baro: Bedori, Costunatucue."
                            },
                            {
                                "text": "Y limbidi\u00f3 a ochi \u00e1 sir\u00f3, y se costun\u00f3 yescotria.\u00a0 Y \u00f3 pen\u00f3, que le di\u00f1esen de jamar."
                            },
                            {
                                "text": "Y os batuces de sir\u00f3 sin\u00e1ron canguelados, y \u00f3 les pen\u00f3, que \u00e1 cayque penasen ma habia sinado querdi. "
                            }
                        ]
                    },
                    {
                        "verses": [
                            {
                                "text": "Y araquerando a os duideque Apostoles, les di\u00f1\u00f3 silo y potestad, opr\u00e9 sares os bengues, y que chibelasen lacho merdip\u00e9nes."
                            },
                            {
                                "text": "Y os bichab\u00f3 \u00e1 garlar o chim de Deb\u00e9l, y \u00e1 chibar lacho os merdes."
                            },
                            {
                                "text": "Y les pen\u00f3: Na lliguereles chichi para o drun, ni c\u00e1ste, ni manro\u00f1a, ni manro, ni jayere, ni tereleis dui coneles."
                            },
                            {
                                "text": "Y saro quer andr\u00e9 que chalareis ot\u00e9 permaneced, y na chaleis abr\u00ed de ot\u00e9."
                            },
                            {
                                "text": "Y sares junos sos na ustilasen sangue: al chalar abr\u00ed de ocola foros, bucharelad o pracos de jires pindr\u00e9s andr\u00e9 machiria contra junos."
                            },
                            {
                                "text": "Y chalando abr\u00ed, guillaban de gau andr\u00e9 gau, garlando \u00f3 Evangelio, y chibando lacho por sarias aricatas."
                            },
                            {
                                "text": "Y bigore\u00f3 \u00e1 as canes de Herodes o Tetrarcha o saro sos querelaba Jesus, y per\u00f3 andr\u00e9 zib\u00f3, presas penaban"
                            },
                            {
                                "text": "Yeques: Que Juan ha ardi\u00f1ado de enrun os mules: y averes: Que Elias habia abillado: y averes: Que yeque propheta es pures habia ardi\u00f1ado."
                            },
                            {
                                "text": "Y pen\u00f3 Herodes: Menda amul\u00e9 \u00e1 Juan: \u00bfCoin pues sinela ocona, de coin junelo tales buchias?\u00a0 Y camelaba dicarlo."
                            },
                            {
                                "text": "Y limbiados os Apostoles, le pen\u00e1ron o saro sos terelaban querdi: y ustilandolos sat o aparte, se chal\u00f3 \u00e1 yeque stano desierto, sos sinela del chim de Bethsaid\u00e1."
                            },
                            {
                                "text": "Y pur os manuces lo chanel\u00e1ron, lo plasta\u00f1\u00e1ron: Y Jesus os ustil\u00f3, y les chamuliaba del chim de Deb\u00e9l, y chibaba mistos \u00e1 junos sos lo terelaban menester."
                            },
                            {
                                "text": "Y o chibes se habia chibado \u00e1 bejelarse: pur bigoreandose \u00e1 \u00f3 os duideque, le pen\u00e1ron: Bichaba \u00e1 ocona sueti, somia que chalen \u00e1 os gaues, y sosias sunparal, se chibelen \u00e1 sobelar, y alachalen que jamar: presas acoi sinamos andr\u00e9 yeque desierto."
                            },
                            {
                                "text": "Y les pen\u00f3: Di\u00f1adles sangue de jamar: y junos pen\u00e1ron: Na terelamos but\u00e9r de pansch manres y dui maches: \u00e1 no sinar que mu chalamos \u00e1 quinar jachipen para sari ocona sueti."
                            },
                            {
                                "text": "Presas sinaban sasta yeques pansch jazare manuces.\u00a0 Y \u00f3 pen\u00f3 \u00e1 desqueres discipules: Quereladlos bestelar andr\u00e9 plasta\u00f1ias de cincuenta en cincuenta."
                            },
                            {
                                "text": "Y andiar lo querel\u00e1ron: y os sares se bestel\u00e1ron."
                            },
                            {
                                "text": "Y ustilando os pansch manres, y os dui maches, ardi\u00f1\u00f3 as aquias al Tarp\u00e9, os majarific\u00f3, y asparab\u00f3: y di\u00f1\u00f3 \u00e1 desqueres discipules, somia que os childasen anglal de la sueti."
                            },
                            {
                                "text": "Y jam\u00e1ron os sares, y se perel\u00e1ron.\u00a0 Y ustil\u00e1ron ma les sobr\u00f3, duideque cornichas de cotores."
                            },
                            {
                                "text": "Y anac\u00f3, que sinando \u00f3 colcoro bedando, se alachaban sat \u00f3 desqueres discipules: y os puchab\u00f3, y pen\u00f3: \u00bfCoin penela a sueti que sinela menda?"
                            },
                            {
                                "text": "Y junos rudel\u00e1ron, y pen\u00e1ron: Juan o Bautista, y averes Elias, y averes que se ardi\u00f1\u00f3 yeque es pur\u00e9s Prophetas."
                            },
                            {
                                "text": "Y les pen\u00f3: \u00bfY sangue coin penelais, que sinelo menda?\u00a0 Rudelando Simon Pedro, pen\u00f3: O Christo de Deb\u00e9l."
                            },
                            {
                                "text": "O yescotria os amenaz\u00f3, y pen\u00f3, que na lo penasen \u00e1 cayque,"
                            },
                            {
                                "text": "Penandoles: Jomte, que o Chaboro e Manu padezca baribustrias buchias, y que sinele desechado de los pur\u00e9s, y de los Manclayes es erajais, y de los liban\u00e9s: y que sinele di\u00f1ado \u00e1 la meripen, y que ardi\u00f1ele al trino chibes."
                            },
                            {
                                "text": "Y penaba \u00e1 sares: O sos palal de mangue camela abillar, nieguese \u00e1 s\u00ed matejo, y ustile desquero trijul saro chibes, y plasta\u00f1e mangue."
                            },
                            {
                                "text": "Presas \u00f3 sos camelare salvar, desqueri ochi, a najar\u00e1: y o manu sos najare desqueri ochi por camelar mangue la alachar\u00e1."
                            },
                            {
                                "text": "\u00bfPresas que aprovechasarela \u00e1 yeque manu, si ustilare sari a chiquen, y si najela \u00f3 \u00e1 s\u00ed matejo, y se caquerela \u00e1 s\u00ed matejo?"
                            },
                            {
                                "text": "Presas \u00f3 sos se afrentare de mangue, y de minrias vardas, se afrentar\u00e1 de \u00f3 o Chaboro e Manu, pur abillar\u00e1 sat desquero chimusolano, y sat o del Dada, y es majar\u00e9s Manfarieles."
                            },
                            {
                                "text": "Tami penelo sangue en chachipen: que yeques sinelan acoi, sos na pencharar\u00e1n meripen, disde que diquelen o chim de Deb\u00e9l."
                            },
                            {
                                "text": "Y anac\u00f3 sasta otor chibases despues de oconas vardas, que ustil\u00f3 sat \u00f3 \u00e1 Pedro, y \u00e1 Santiago, y \u00e1 Juan, y costun\u00f3 \u00e1 yeque bur \u00e1 manguelar \u00e1 Un-deb\u00e9l."
                            },
                            {
                                "text": "Y o chiros que manguelaba, a figura de desqueri chich\u00e9 se querel\u00f3 aver: y os talarores de \u00f3 se torn\u00e1ron parnes, y resplandecientes."
                            },
                            {
                                "text": "Y he acoi que chamuliaban sat \u00f3 dui gaches.\u00a0 Y oconas sinaban Moys\u00e9s y Elias,"
                            },
                            {
                                "text": "Que se mequel\u00e1ron dicar andr\u00e9 chimusolano: y chamuliaban de la meripen de \u00f3, sos terelaba de cumplir andr\u00e9 Jerusal\u00e9m."
                            },
                            {
                                "text": "Tami Pedro, y junos sos sat \u00f3 sinaban, se alachaban cargados de sobindoi; y ostinando dic\u00e1ron o chimusolano de Jesus, y \u00e1 os dui gaches, sos sinaban sat \u00f3."
                            },
                            {
                                "text": "Y pur se chal\u00e1ron de \u00f3, pen\u00f3 Pedro \u00e1 Jesus: Duquendio, mistos sinela que mu sinelemos acoi: y querelemos trin esta\u00f1as, yeque para tucue, y yeque para Moys\u00e9s, y aver para Elias, na chanelando, ma se penelaba."
                            },
                            {
                                "text": "Y pur sinaba \u00f3 penando ocono, abill\u00f3 yeque paros, y os uchar\u00f3: y terel\u00e1ron dal, sinando junos andr\u00e9 o paros."
                            },
                            {
                                "text": "Y abill\u00f3 gole baro abr\u00ed e paros, penando: Ocona sinela minrio Chaboro camelado; junelad \u00e1 \u00f3."
                            },
                            {
                                "text": "Y al chalar abr\u00ed ocona gole, alach\u00e1ron colcoro \u00e1 Jesus; y junos se sonsibel\u00e1ron, y \u00e1 cayque pen\u00e1ron andr\u00e9 ocolas chibeses chichi, de o saro que terelaban dicado."
                            },
                            {
                                "text": "Y aver chibes pejando junos del bur, les abill\u00f3 \u00e1 rachelar plasta\u00f1i bari de sueti."
                            },
                            {
                                "text": "Y he acoi yeque manu de la plasta\u00f1i garl\u00f3, penando: Duquendio, manguelo tucue, que diqueles a minrio chaboro, presas menda na terelo aver."
                            },
                            {
                                "text": "Y he acoi que yeque bengui le ustilela, y yescotria d\u00ed\u00f1ela goles; y le bucharela por chiquen, y le asparabela querelandole chibar abr\u00ed espuma, y na camela chalar de \u00f3, lliguerandole."
                            },
                            {
                                "text": "Y manguel\u00e9 \u00e1 tires discipules, que \u00f3 bucharasen abr\u00ed, y na astis\u00e1ron."
                            },
                            {
                                "text": "Y rudelando Jesus, pen\u00f3: O rati infiel y chori! \u00bfdisde pur sinar\u00e1 con-a-sangue, y sangue urjiyar\u00e9?\u00a0 Lanela acoi tun chaboro."
                            },
                            {
                                "text": "Y pur abill\u00f3 sunparal, le buchar\u00f3 o bengui en chiquen, y le caquer\u00f3."
                            },
                            {
                                "text": "Tami Jesus chamuli\u00f3 al bengui chind\u00f3, y chib\u00f3 lacho al bedoro, y se le di\u00f1\u00f3 \u00e1 desquero batu."
                            },
                            {
                                "text": "Y se dara\u00f1elaban sares de la sila bari de Deb\u00e9l: y zibandose sares de sarias as buchias sos querelaba, pen\u00f3 \u00e1 desqueres discipules: Chibelad andr\u00e9 jires carl\u00e9s oconas vardas: Jomte que o Chaboro e manu sinele chibado andr\u00e9 bastes es manuces."
                            },
                            {
                                "text": "Tami junos na jabill\u00e1ron ocona varda, y les sinaba tan oruni, que na le chanelaban: y dara\u00f1elaban de puchararle acerca de sir\u00f3."
                            },
                            {
                                "text": "Y les abill\u00f3 tambien a jestia, coin de junos sinaria o fet\u00e9r."
                            },
                            {
                                "text": "Tami Jesus dicando ma penchababan andr\u00e9 desqueres carl\u00e9s, ustil\u00f3 yeque chaboro, y lo child\u00f3 sunparal \u00e1 s\u00ed,"
                            },
                            {
                                "text": "Y les pen\u00f3: O sos ustilare \u00e1 ocona chaboro andr\u00e9 minrio nao, \u00e1 mangue ustilela: y o saro sos \u00e1 mangue ustilare, ustilela \u00e1 ocola, sos mangue bichab\u00f3: presas \u00f3 sos sinela mendesquero andr\u00e9 sangue sares, ocona sinela o mas baro."
                            },
                            {
                                "text": "Entonces Juan ustilando a varda, pen\u00f3: Duquendio, hemos dicado a yeque bucharando abr\u00ed os bengues andr\u00e9 tiro nao, y se lo nicobelamos: presas na te plasta\u00f1ela con amangue."
                            },
                            {
                                "text": "Y Jesus le pen\u00f3: Na se lo nicobeleis, presas \u00f3 sos na sinela contra sangue, por sangue sinela."
                            },
                            {
                                "text": "Y sasta se abillase sunparal o chiros de desquero Asuncion, querel\u00f3 silno semblante de chalar \u00e1 Jerusal\u00e9m."
                            },
                            {
                                "text": "Y bichab\u00f3 anglal de \u00f3 manuces: junos nac\u00e1ron, y chal\u00e1ron andr\u00e9 yeque gau es Samaritanes, somia orotarle mesuna."
                            },
                            {
                                "text": "Y na le ustil\u00e1ron, presas querel\u00f3 semblante de chalar \u00e1 Jerusal\u00e9m."
                            },
                            {
                                "text": "Y pur lo dic\u00e1ron Santiago, y Juan discipules de \u00f3, pen\u00e1ron: Era\u00f1\u00f3: camelas que penelemos, que perele yaque del Charos, y los marele."
                            },
                            {
                                "text": "Tami \u00f3, bolta\u00f1andose acia junos, os chingar\u00f3, penando: Na chanelais de que suncai sinelais."
                            },
                            {
                                "text": "O chaboro e manu na ha abillado \u00e1 marelar ochias, sino \u00e1 listrabarlas.\u00a0 Y se nac\u00e1ron \u00e1 aver gau."
                            },
                            {
                                "text": "Y anac\u00f3 que chalando junos por o drun, pen\u00f3 yeque \u00e1 Jesus: Menda plasta\u00f1ar\u00e9 tucue aduque que chalares."
                            },
                            {
                                "text": "Jesus le pen\u00f3: Os rubasunches terelan turnias, y as pulias e Charos nidos: tami o chaboro e manu na terela duque chibelar o jero."
                            },
                            {
                                "text": "Y \u00e1 aver pen\u00f3: Plasta\u00f1amangue.\u00a0 Y \u00f3 rudel\u00f3: Era\u00f1\u00f3, mejelamangue chalar antes \u00e1 garabar \u00e1 minrio batu."
                            },
                            {
                                "text": "Y Jesus le pen\u00f3: Mequela que os mules garaben \u00e1 desqueres mul\u00e9s: tami tucue abillel, y pucana o chim de Deb\u00e9l."
                            },
                            {
                                "text": "Y aver le pen\u00f3: Plasta\u00f1ar\u00e9 tucue Era\u00f1\u00f3: tami brotobo mequelamangue chalar \u00e1 chitar mistos ma terelo andr\u00e9 minrio quer."
                            },
                            {
                                "text": "Jesus le pen\u00f3: Cayque, sos chibela baste andr\u00e9 o caste randi\u00f1ador, y diquela palal, sinela lacho somia o chim de Deb\u00e9l. "
                            }
                        ]
                    },
                    {
                        "verses": [
                            {
                                "text": "Y despues de ocono araquer\u00f3 o Era\u00f1\u00f3 tambien averes setenta y dui; y os bichab\u00f3 de dui en dui anglal de \u00f3 \u00e1 saro foros y gau, aduque \u00f3 terelaba de abillar."
                            },
                            {
                                "text": "Y les penaba!\u00a0 Aromali a mies sinela baribustri, tami os randi\u00f1adores frim\u00e9s.\u00a0 Manguelelad pues al Era\u00f1\u00f3 e mies, que bichabele randi\u00f1adores \u00e1 desqueri mies."
                            },
                            {
                                "text": "Chalad: He acoi menda bichabelo sangue, sasta brajias en medio de lueyes."
                            },
                            {
                                "text": "Na lliguereleis quis\u00f3bu, ni manra\u00f1ea, ni calcos, ni aspasareis \u00e1 cayque por o drun."
                            },
                            {
                                "text": "Andr\u00e9 o saro quer que chalareis, brotobo penelad: paz sinele \u00e1 ocona quer."
                            },
                            {
                                "text": "Y si sinare ot\u00e9 chaboro de paz, se chibar\u00e1 opr\u00e9 \u00f3 jir\u00e9 paz; y si nanai, se limbidiar\u00e1 \u00e1 sangue."
                            },
                            {
                                "text": "Y socabelad andr\u00e9 o matejo quer, jamando y piyando ma junos terelen, presas o randi\u00f1ador digno sinela de desquero jayere.\u00a0 Na naqueleis de quer andr\u00e9 quer."
                            },
                            {
                                "text": "Y andr\u00e9 o saro foros andr\u00e9 coin chalareis, y sangue ustilaren, jamelad ma sangue childaren anglal."
                            },
                            {
                                "text": "Y chibelad mistos \u00e1 os merd\u00e9s, sos andr\u00e9 \u00f3 terelare, y penadles: Se ha abillado sunpar\u00e1l \u00e1 sangue o chim de Deb\u00e9l."
                            },
                            {
                                "text": "Tami si andr\u00e9 o foros andr\u00e9 que chalareis, na ustilaren sangue, abillando por desqueres maasqueres, penelad:"
                            },
                            {
                                "text": "Aun o pracos, sos se ha pegado \u00e1 amangue de jir\u00e9 foros, chibelamos contra sangue: Chanelad no obstante, que ha abillado sunparal o chim de Deb\u00e9l."
                            },
                            {
                                "text": "Sangue penelo, que andr\u00e9 ocola chibes sinar\u00e1 fet\u00e9r a baji de Sodoma que de ocola foros."
                            },
                            {
                                "text": "\u00a1Ysna de tucue, Corozain!\u00a0 \u00a1Ysna de tucue Bethsaida!\u00a0 Que si andr\u00e9 Tyro, y andr\u00e9 Syd\u00f3n se hubi\u00e9ran querdi as buchias, sos se han querdi andr\u00e9 sangue, chiros h\u00e1 que bestelados andr\u00e9 conel de gono y andr\u00e9 jaquestaro, hubieran querdi penitencia."
                            },
                            {
                                "text": "Aromali para Tyro, y Syd\u00f3n, sinar\u00e1 andr\u00e9 o juicio fet\u00e9r baji, que para sangue."
                            },
                            {
                                "text": "Y tucue, Capharna\u00fam, ardi\u00f1ado disde o Charos, disde o butr\u00f3n sinar\u00e1s chibado ostely."
                            },
                            {
                                "text": "O sos junela \u00e1 sangue, junela \u00e1 mangue.\u00a0 Y \u00f3 sos girela \u00e1 mangue, girela \u00e1 ocola, sos mangue bichab\u00f3."
                            },
                            {
                                "text": "Y limbidi\u00e1ron os setenta y dui sat pesquital, penando: Era\u00f1\u00f3, aun os bengues se nos sujetan andr\u00e9 tiro nao."
                            },
                            {
                                "text": "Y les pen\u00f3: Dicaba \u00e1 Satanas sasta yeque maluno, sos peraba del Charos."
                            },
                            {
                                "text": "Diquelais: que sangue he di\u00f1ado sila de pirar opr\u00e9 gulistrabas, y birberechas, y opr\u00e9 saro o ezor e daschmanu: y chichi sangue da\u00f1ar\u00e1."
                            },
                            {
                                "text": "Tami andr\u00e9 ocono na asaseleis sangue: que os bengues os sinelen sujetos, antes asaselaos de que jires naues sinelan randados andr\u00e9 o Charos."
                            },
                            {
                                "text": "Andr\u00e9 ocola mateja ocana se asasel\u00f3 andr\u00e9 o Peniche, y pen\u00f3; D\u00ed\u00f1elo \u00e1 tucue chimusolano, Dada Era\u00f1\u00f3 e Tarpe y de la pu, presas ucharaste oconas buchias, \u00e1 os Chandes y peruiques, y as has chibado en dut a os chinores.\u00a0 Andiar sinela, Dada: presas andiar ha sinado de tun pesquital."
                            },
                            {
                                "text": "Sarias as buchias a mangue sinelan di\u00f1adas de minrio Dada.\u00a0 Y cayque chanela, coin sinela o Chaboro, sino o Dada, ni coin sinela o Dada, sino o Chaboro, y ocola, \u00e1 sos lo camelare penar o Chaboro."
                            },
                            {
                                "text": "Y limbidi\u00e1ndose hacia os discipules, pen\u00f3: Majares as aquias, sos diquelan ma sangue diquelais."
                            },
                            {
                                "text": "Presas \u00e1 sangue penelo, que baribustres Prophetas, y Crallises camelaron dicar ma sangue diquelais, y na lo dic\u00e1ron; y junelar ma junelais, y na lo junel\u00e1ron."
                            },
                            {
                                "text": "Y se ardi\u00f1\u00f3 yeque Chande de la Eschastra, y le pen\u00f3 somia pesquilarle: \u00bfDuquendio, que querel\u00e1re somia terelar chipen delt\u00f3?"
                            },
                            {
                                "text": "Y \u00f3 le pen\u00f3: \u00bfAndr\u00e9 \u00e1 Eschastra qu\u00e9 sinela randado? \u00bfsasta lirenas?"
                            },
                            {
                                "text": "O rudelando pen\u00f3: Camelar\u00e1s al Era\u00f1\u00f3 tun Deb\u00e9l de saro tun carlochin, y de sari tun ochi, y de sari tun sila, y de sari tun chaneleria: y \u00e1 tun proximo sasta \u00e1 tun matejo."
                            },
                            {
                                "text": "Y le pen\u00f3: Mistos has rudelado: Querelad ocono, y vivisar\u00e1s."
                            },
                            {
                                "text": "O camelandose justificar \u00e1 desquero matejo, pen\u00f3 a Jesus: \u00bfY coin sinela minrio proximo?"
                            },
                            {
                                "text": "Y Jesus ustilando a varda, pen\u00f3: Elabel chalaba ostely de Jerusal\u00e9m \u00e1 Jerich\u00f3, y di\u00f1\u00f3 andr\u00e9 bastes de yeques randes, sos le rand\u00e1ron; y despues de terelarle curado, le mequel\u00e1ron pas-mulo, y se chapesc\u00e1ron."
                            },
                            {
                                "text": "Anac\u00f3 pues, que nacaba por o matejo drun yeque erajai: y pur o dic\u00f3, nac\u00f3 de muy dur."
                            },
                            {
                                "text": "Y andiar matejo yeque Levita, bigoreando sunparal de ocola stano, y dicandole, nac\u00f3 de dur."
                            },
                            {
                                "text": "Tami yeque Samaritano, sos chalaba desquero drun, se bigore\u00f3 sunparal de \u00f3: y pur le dic\u00f3, se lo di\u00f1\u00f3 canrea."
                            },
                            {
                                "text": "Y bigoreandose, le pand\u00f3 as merdes, chibelando andr\u00e9 siras ampio y mol: y chibandolo opr\u00e9 desquero gra, lo lliguer\u00f3 a yeque mesuna, y terel\u00f3 cuidado de \u00f3."
                            },
                            {
                                "text": "Y aver chibes sicob\u00f3 dui cal\u00e9s, y os di\u00f1\u00f3 al julai, y le pen\u00f3: Garabelamanguele: y o saro sos gastisareles de but\u00e9r, menda \u00e1 tucue lo di\u00f1are pur limbidie."
                            },
                            {
                                "text": "\u00bfCoin de ocolas trin penchabelas que sinaba o proximo de ocola, sos di\u00f1\u00f3 andr\u00e9 bastes es randes?"
                            },
                            {
                                "text": "Ocola, rudel\u00f3 o Chand\u00e9, sos terel\u00f3 canrea sat \u00f3: Pues cha, le pen\u00f3, y querela tucue o matejo."
                            },
                            {
                                "text": "Y anac\u00f3, que sasta sinasen andr\u00e9 drun, chal\u00f3 Jesus andr\u00e9 yeque gau: y yeque cadchi, sos se het\u00f3 Martha, lo ustil\u00f3 andr\u00e9 o quer de sir\u00f3."
                            },
                            {
                                "text": "Y ocona terelaba yeque pla\u00f1i, araquerada Maria, sos bejelada \u00e1 os pindres e Era\u00f1or\u00f3, junelaba su varda."
                            },
                            {
                                "text": "Tami Martha sinaba ocupada gajere andr\u00e9 as haciendas e quer: y sir\u00f3 se abill\u00f3 y pen\u00f3: \u00bfEra\u00f1\u00f3, na diqueles, sasta minri pla\u00f1i, mangue ha mequelado colcori somia querelar? penle pues, que mangue ayude."
                            },
                            {
                                "text": "Y o Era\u00f1\u00f3 le rudel\u00f3, y pen\u00f3: Martha, Martha, baribu cuidadosa sinelas, y andr\u00e9 baribustrias buchias te trajatelas."
                            },
                            {
                                "text": "Aromali jomte solamente yeque buchi.\u00a0 Maria ha ustilado a aricata fet\u00e9r, sos na le sinar\u00e1 nicobelada. "
                            }
                        ]
                    },
                    {
                        "verses": [
                            {
                                "text": "Y anac\u00f3, que sinando beqelando andr\u00e9 yeque stano, pur achin\u00f3se a mui, pen\u00f3 \u00e1 \u00f3 yeque es discipules de \u00f3.\u00a0 Era\u00f1\u00f3, bedela amangue a manguelar \u00e1 Un-deb\u00e9l, sasta tambien Juan bed\u00f3 \u00e1 desqueres discipules."
                            },
                            {
                                "text": "Y les pen\u00f3: Pur manguelareis, penelad: Amaro Dada, ot\u00e9 andr\u00e9 o Tarpe, majarificable sinele tun nao.\u00a0 Abillele tun chim.\u00a0 Sinele querdi tun pesquital andr\u00e9 a jolili, sasta andr\u00e9 o Tarpe."
                            },
                            {
                                "text": "Di\u00f1amangue achibes amaro manro de cada chibes."
                            },
                            {
                                "text": "Y amangue ertina amarias visabas, andiar sasta mu ertinamos \u00e1 os sares, sos debisarelen amangue buchi.\u00a0 Y na enseeles amangue andr\u00e9 o chungalo y choro."
                            },
                            {
                                "text": "Les pen\u00f3 tambien: Coin de sangue terela yeque monro, y chalar\u00e1 \u00e1 \u00f3 \u00e1 pas-rachi, y le penar\u00e1: Monro, prestelamangue trin manres,"
                            },
                            {
                                "text": "Presas monro de mangue ha bigoreado del drun, y na terelo buchi que chitar anglal de \u00f3."
                            },
                            {
                                "text": "Y o aver rudelase de enrun, penando: Na sinele \u00e1 mangue trajatoso, ya sinela pandada a bundal, y minres lacr\u00e9s sinelan tambien sasta menda andr\u00e9 a cheripen, n\u2019astis que menda me costunase somia di\u00f1artelos."
                            },
                            {
                                "text": "Y si o aver perseverase araquerando \u00e1 la bundal, penelo \u00e1 sangue, que ya que na se costunase \u00e1 di\u00f1arselos por sinelar desquero quiribo; aromali por desqueres goles se costunaria, y le di\u00f1aria sares os manres hubiese menester."
                            },
                            {
                                "text": "Y menda penelo \u00e1 sangue: Manguelad, y se os di\u00f1ar\u00e1: orotelad, y alachalareis: araquelad, y se os pendrabar\u00e1."
                            },
                            {
                                "text": "Presas o saro sos manguela, ustilela: y \u00f3 sos orotela, alachela: y al sos araquela, se le despandar\u00e1."
                            },
                            {
                                "text": "\u00bfY si yeque de sangue manguelare manro \u00e1 desquero batu, le di\u00f1ara \u00f3 yeque bar? \u00bf\u00f3 si yeque macho, por baji le di\u00f1ar\u00e1 yeque julistraba en lugar e macho?"
                            },
                            {
                                "text": "\u00bfO si le manguelare yeque anro, por baji le bucharar\u00e1 yeque escorpion?"
                            },
                            {
                                "text": "Pues si sangue, sinando chor\u00e9s, chanelais di\u00f1ar lachias di\u00f1ipenes \u00e1 jires chabores \u00bfcuanto but\u00e9r jire Dada del Tarpe di\u00f1ara suncai lachi \u00e1 junos sos se lo manguelaren?"
                            },
                            {
                                "text": "Y sinaba Jesus bucharando abri yeque bengue: y ocona sinaba musil\u00e9, y pur hub\u00f3 bucharado al bengue, chamuli\u00f3 o musil\u00e9, y sares se zib\u00e1ron."
                            },
                            {
                                "text": "Tami yeques de junos pen\u00e1ron: Andr\u00e9 sila de Beelzebub Manclay es bengues, bucharela os bengues."
                            },
                            {
                                "text": "Y averes somia pesquibarle, le manguelaban simache del Tarpe."
                            },
                            {
                                "text": "Y pur dic\u00f3 os carlochines de junos, les pen\u00f3: Saro chim chingarando contra s\u00ed matejo, sinar\u00e1 chibado andr\u00e9 najipen; y perar\u00e1 quer opr\u00e9 quer."
                            },
                            {
                                "text": "Pues si Satanas sinele tambien en billa contra s\u00ed matejo, \u00bfcomo sinar\u00e1 en pindr\u00e9 o chim de \u00f3? presas penelais que menda bucharelo abr\u00ed bengues por sila de Beelzebub."
                            },
                            {
                                "text": "Pues si menda por sila de Beelzebub bucharelo os bengues, \u00bfjir\u00e9s chabores por coin os bucharelan?\u00a0 Por ocono sinar\u00e1n junos jueces de sangue."
                            },
                            {
                                "text": "Tami si sat l\u2019angusti de Deb\u00e9l bucharelo os bengues, aromal\u00ed o chim de Deb\u00e9l ha bigoreado \u00e1 sangue."
                            },
                            {
                                "text": "Pur o manusalo ujarela desquero quer, andr\u00e9 trifusco sinelan sarias as buchias que terela."
                            },
                            {
                                "text": "Tami si abillando aver but\u00e9r manusalo que \u00f3, le venciere, le nicobar\u00e1 sarias as armas de \u00f3, andr\u00e9 que pachibelaba, y sicobar\u00e1 desquero jayere."
                            },
                            {
                                "text": "O sos na sinela con-a-mangue, contra mangue sinela: O sos na ustilela con-a-mangue, najibela."
                            },
                            {
                                "text": "Pur o bengue jindo ha chalado abr\u00ed de yeque manu, pirela por stanes bipaniosos orotando paratut\u00e9: y pur no lo alachela, penela: Mangue limbidiare \u00e1 minrio quer, d\u2019uque chal\u00e9 abr\u00ed."
                            },
                            {
                                "text": "Y pur limbidiela, lo alachela julabado y chito."
                            },
                            {
                                "text": "Entonces chala, y ustilela sat \u00f3 averes efta bengues, but\u00e9r chores que \u00f3, y chalan andr\u00e9, y socabelan ot\u00e9.\u00a0 Y lo segriton de ocola manu sinela but\u00e9r choro que lo brotobo."
                            },
                            {
                                "text": "Y anac\u00f3, que penando \u00f3 ocono, yeque cadchi de enr\u00e9 a sueti ardi\u00f1\u00f3 a voz, y le garl\u00f3: Majari a poria sos te chind\u00f3, y as chuchais sos mamaste."
                            },
                            {
                                "text": "Y \u00f3 rudel\u00f3: Nanai! antes majares junos sos junelan a varda de Deb\u00e9l y l\u2019ujarelan."
                            },
                            {
                                "text": "Y sasta a sueti abillase de sarias aricatas, se chib\u00f3 a penar: Ocona rati, rati sungali sinela, simache manguela, y simache na le sinar\u00e1 di\u00f1ada, sino a simache e Propheta Jon\u00e1s."
                            },
                            {
                                "text": "Presas sasta Jon\u00e1s sinaba simache a junos de Ninive; andiar tambien o Chaboro e manu la sinar\u00e1 \u00e1 ocona rati."
                            },
                            {
                                "text": "La Crallisa e Pas-chibe se ardi\u00f1ar\u00e1 andr\u00e9 juicio contra os manuces de ocona rati, y os saplar\u00e1, presas ab\u00edll\u00f3 de os fines de la pu \u00e1 junelar a chaneleria de Salomon; y he acoi but\u00e9r que Salomon andr\u00e9 ocona stano."
                            },
                            {
                                "text": "Os manuces de Ninive se ardi\u00f1ar\u00e1n contra ocona rati andr\u00e9 juicio, y la saplar\u00e1n: presas querel\u00e1ron penitencia \u00e1 los goles de Jon\u00e1s; y he acoi buter que Jon\u00e1s andr\u00e9 ocona stano."
                            },
                            {
                                "text": "Cayque urdiflela \u00e1 yeque mermellin, y la chitela andr\u00e9 yeque stano escondido, ni ostely de yeque melalo; sino opr\u00e9 yeque dendesquero, somia que junos sos abillelan andr\u00e9 diquelen a dut."
                            },
                            {
                                "text": "A mermellin de tun trupos sinela tun aqui.\u00a0 Si tun aqui sinare lachi, saro tun trupos sinar\u00e1 dutoso: tami si sinare chori, tambien tun trupos sinar\u00e1 bi dut."
                            },
                            {
                                "text": "Diquela pues, que a dut andr\u00e9 tucue, na sinela rachi."
                            },
                            {
                                "text": "Y andiar si saro tun trupos sinare dutoso, bi terelar yeque aricata de rachi, o saro sinar\u00e1 dutoso, y te di\u00f1ar\u00e1 dut sasta yeque mermellin de dut."
                            },
                            {
                                "text": "Y pur sinaba chamuliando, le mang\u00f3 yeque Pharis\u00e9o, que chalase \u00e1 jamar sat \u00f3, y habiendo chalado andr\u00e9, se bestel\u00f3 \u00e1 la mensalle."
                            },
                            {
                                "text": "Y o Pharis\u00e9o se chit\u00f3 \u00e1 penchabar, y penar andr\u00e9 de s\u00ed, presas na se hab\u00eda chobelado antes de jamar."
                            },
                            {
                                "text": "Y o Era\u00f1o pen\u00f3: Acana sangue os Phariseyes chobelais lo de abr\u00ed e gote, y e plato; tami sangue de enrun sinelais perelal\u00e9s de randipen y de choripen."
                            },
                            {
                                "text": "Dineles, \u00bfO sos querel\u00f3 ma sinela de abr\u00ed, na querel\u00f3 tambien ma sinela de enrun?"
                            },
                            {
                                "text": "Ocono no obstante, di\u00f1elad limosna: y sarias as buchias os sinelan limpias."
                            },
                            {
                                "text": "\u00a1Tami ysna de sangue, Phariseyes, sos chibelais andr\u00e9 deque aricatas a cha-lachi, y a Romani cha, y sari hortaliza, y na querela\u00eds bajin e lachiria, y e amor de Deb\u00e9l!\u00a0 Pues sinaba mistos querelar oconas buchias, y na mequelar ocolas."
                            },
                            {
                                "text": "\u00a1Ysna de sangue Phariseyes, sos camelais as brotoborias best\u00e9s andr\u00e9 as Synagogas, y sinelar saludados andr\u00e9 os maasqueres!"
                            },
                            {
                                "text": "\u00a1Ysna de sangue, sos sinelais sasta os sepulchres, sos na se diquela, y na lo chanelan os manuces, que pirelan por opr\u00e9!"
                            },
                            {
                                "text": "Y rudelando yeque es Chand\u00e9s e Eschastra, le pen\u00f3: Duquendio, chamuliando oconas buchias, tucue afrentas tambien \u00e1 amangue."
                            },
                            {
                                "text": "Y \u00f3 pen\u00f3: Y ysna de sangue Chandes e Eschastra: sos cargais os manuces de cargas, sos n\u2019astis lliguerar, y sangue ni aun sat yeque de jiresias angustias pajabelais as cargas!"
                            },
                            {
                                "text": "\u00a1Ysna de sangue, sos querelais os sepulchres es Prophetas: y jires batuces os mar\u00e1ron!"
                            },
                            {
                                "text": "Aromali di\u00f1elais \u00e1 chanelar, que camelais ma querel\u00e1ron jires batuces: ocolas os mar\u00e1ron, chachip\u00e9n; tami sangue querelais desqueres sepulchres."
                            },
                            {
                                "text": "Por ocono pen\u00f3 tambien a chaneleria de Deb\u00e9l: Les bichabar\u00e9 Prophetas y Ap\u00f3stoles, y de junos marar\u00e1n, y plasta\u00f1ar\u00e1n para marar:"
                            },
                            {
                                "text": "Somia que sinele pedida \u00e1 ocona sueti a rati de sares os Prophetas, que sinaba chibada desde o principio de chiros."
                            },
                            {
                                "text": "Desde a rati de Abel, disde a rati de Zacharias, sos mer\u00f3 entre o altar, y a cangri.\u00a0 Andiar os penelo, que pedida sinar\u00e1 \u00e1 ocona sueti."
                            },
                            {
                                "text": "\u00a1Ysna de sangue, Chand\u00e9s e Eschastra, sos ardi\u00f1asteis sat a clichi de chaneleria! sangue na chalasteis andr\u00e9, y na mequelasteis \u00e1 ocolas sos chalaban andr\u00e9."
                            },
                            {
                                "text": "Y penando oconas buchias, os Phariseyes, y os Chand\u00e9s e Eschastra se chib\u00e1ron \u00e1 chingarar con \u00f3 sat sila, y \u00e1 trajatarle sat baribustrias preguntas,"
                            },
                            {
                                "text": "Chibandole lazos, y orotando de sicobar de desquero sonsi yeque buchi somia astisar saplarle. "
                            }
                        ]
                    },
                    {
                        "verses": [
                            {
                                "text": "Y sasta se terelasen catanado al crugos de Jesus baribustri sueti, de modo que yeques \u00e1 averes bucharelaban ostely, se chit\u00f3 \u00e1 penar \u00e1 desqueres discipules: Garabelaos de la levadura es Phariseyes, que sinela jujana."
                            },
                            {
                                "text": "Na sinela buchi ucharada, sos na se haya de dicar: ni buchi escondida, sos na se haya de chanelar."
                            },
                            {
                                "text": "Presas as buchias, que penasteis andr\u00e9 a rachi, \u00e1 la dut sinar\u00e1n chamuliadas: y ma chamulasteis \u00e1 la cani andr\u00e9 os queres, sinar\u00e1 pucanado opr\u00e9 os tejados."
                            },
                            {
                                "text": "A sangue pues plalores de mangue os penelo: Que na tereleis dal de ocolas, sos marelan o trupos, y despues de ocono, na terelan but\u00e9r que querelar."
                            },
                            {
                                "text": "Tami menda penar\u00e9 sangue \u00e1 coin jomte terelar dal: Terelad dal \u00e1 ocola, sos despues de nicobar a chipen, terela ezor de bucharar al butron: andiar sangue penelo, a ocona terelad dal."
                            },
                            {
                                "text": "\u00bfNa se binelan pansch ujarres por dui cal\u00e9s, y yeque de ocolas na sinela olvidado anglal de Deb\u00e9l?"
                            },
                            {
                                "text": "Y aun as balas de jire jero sarias sinelan jinadas.\u00a0 Pues na dara\u00f1eleis: presas amolelais baribu but\u00e9r, que ujarres baribustres."
                            },
                            {
                                "text": "Y tambien sangue penelo, Que o saro manu sos ve\u00e1re mangue anglal es manuces, o Chaboro e manu lo vear\u00e1 tambien \u00e1 \u00f3 anglal es Manfarieles de Deb\u00e9l."
                            },
                            {
                                "text": "Tami \u00f3 sos me negis\u00e1re anglal es manuces, negado sinar\u00e1 anglal es Manfarieles de Deb\u00e9l."
                            },
                            {
                                "text": "Y o saro manu sos chibare abr\u00ed yeque varda contra o Chaboro e manu, ertinado le sinar\u00e1: Tami \u00e1 ocola sos pen\u00e1re zerma\u00f1as contra o Peniche, na le sinar\u00e1 ertinado, nanai."
                            },
                            {
                                "text": "Y pur sangue lligueraren \u00e1 as Synagogas, y \u00e1 os Chineles, y a os Solares, na piraleis penchabando, sasta, \u00f3 qu\u00e9 terelais de rudelar, o penar."
                            },
                            {
                                "text": "Presas o Ducos Majaro sangue penar\u00e1 andr\u00e9 ocola ocana ma sangue jomte penar."
                            },
                            {
                                "text": "Y yeque de la sueti le pen\u00f3: Duquendio, pen \u00e1 minrio plal que partisarele con-a-mangue la jayere."
                            },
                            {
                                "text": "Tami \u00f3 le rudel\u00f3: \u00bfManu, coin ha childo mangue por Barander o repartidor enr\u00e9 sangue?"
                            },
                            {
                                "text": "Y les pen\u00f3: Diquelad, y garabelaos de sari casca\u00f1ia: presas a chipen de saro yeque no sinela andr\u00e9 la baribustri es buchias sos terela."
                            },
                            {
                                "text": "Y les pen\u00f3 yeque parabola, penando: La pu de yeque manu balbalo habia di\u00f1ado mibao baribu."
                            },
                            {
                                "text": "Y \u00f3 penchababa enr\u00e9 s\u00ed matejo, y penaba: \u00bfQu\u00e9 querelar\u00e9, presas na terelo anduque pandisarar minrio mibao?"
                            },
                            {
                                "text": "Y pen\u00f3: Ocono querelar\u00e9: Bucharar\u00e9 abajines minres malabayes, y os querelar\u00e9 mas bares: y ot\u00e9 chibar\u00e9 saro minrio mibao, y minres balbalipenes."
                            },
                            {
                                "text": "Y penar\u00e9 \u00e1 minri ochi: Ochi, baribustres balbalipenes terelas chit\u00e9s para baribustres berjis: Sobela, jama, piya, din jachipenes."
                            },
                            {
                                "text": "Tami Deb\u00e9l le pen\u00f3: Dinelo, ocona rachi te vuelven \u00e1 ustilar a ochi, \u00bfMa has chit\u00f3, para coin sinar\u00e1?"
                            },
                            {
                                "text": "Andiar sinela \u00f3 sos chitela manchin para s\u00ed; y na sinela balbalo andr\u00e9 Deb\u00e9l."
                            },
                            {
                                "text": "Y pen\u00f3 \u00e1 os discipules de \u00f3: Pre ocono sangue penelo: na pireleis solicitos para jir\u00e9 ochi, ma jamareis, ni para o trupos, que coneles chibare\u00eds."
                            },
                            {
                                "text": "But\u00e9r sinela a ochi, que o jamar, y o trupos que os coneles."
                            },
                            {
                                "text": "Diquelad os cuerves, sos na chinelan, ni terelan dispensa, ni malabai, y Deb\u00e9l os parbarela.\u00a0 \u00bfPues quanto but\u00e9r amolelais sangue que junos?"
                            },
                            {
                                "text": "Y coin de sangue, por baribu que lo penchabele, astisarela chibar a sun estatura yeque codo but\u00e9r?"
                            },
                            {
                                "text": "Pues si na astisarelais ma sinela mendesquero: \u00bfpor qu\u00e9 pireleis penchabando por as av\u00e9rias buchias?"
                            },
                            {
                                "text": "Diquelad os lirios sasta se querelan baro; sos ni randi\u00f1elan ni hilan: pues sangue penelo, que ni Salomon andr\u00e9 saro desquero chimusolano, na sinaba tan chit\u00f3 sasta yeque de oconas."
                            },
                            {
                                "text": "Pues si al cha, sos achibes sinela andr\u00e9 o lugos, y tasata se bucharela andr\u00e9 o sosimbo, Deb\u00e9l visti\u00f3 andiar lacho; \u00bfquanto but\u00e9r \u00e1 sangue de frima f\u00e9?"
                            },
                            {
                                "text": "Na pireleis pues penchabando andr\u00e9 ma terelais de jamar, o piyar, y na pireleis ardi\u00f1elados."
                            },
                            {
                                "text": "Presas sarias oconas sinelan buchias, en que pirelan penchabando os busnes de la sueti.\u00a0 Y jire Dada chanela, que de oconas terelais necesidad."
                            },
                            {
                                "text": "Pre ocono orotelad brotobo o chim de Deb\u00e9l, y su lachoria; y sarias oconas buchias \u00e1 sangue sinar\u00e1n jinadas."
                            },
                            {
                                "text": "Na dara\u00f1eleis, ne-bari plasta\u00f1i; presas jire Dada ha camelado di\u00f1aros o chim."
                            },
                            {
                                "text": "Binelad ma terelais y di\u00f1ad limosna.\u00a0 Querelaos quisobes, sos na se chitelan pur\u00e9s, manchin andr\u00e9 o Charos, sos jamas faltisarela: anduque o rande na bigorela, y na jamela a polilla."
                            },
                            {
                                "text": "Presas duque sinela jire manchin, ot\u00e9 tambien sinar\u00e1 jire carlochin."
                            },
                            {
                                "text": "Terelad ce\u00f1idos jires dumes, y mermellines encendidas andr\u00e9 jires bastes."
                            },
                            {
                                "text": "Y sinelad sangue semejantes \u00e1 os manuces, sos ujarelan \u00e1 o Era\u00f1\u00f3 de junos, pur limbidiela de las romandi\u00f1ipenes: somia que pur abill\u00e1re, y araquer\u00e1re \u00e1 la bundal, yescotria le pindrabelen."
                            },
                            {
                                "text": "Majar\u00e9s ocolas lacr\u00e9s, sos alach\u00e1re velando o Era\u00f1\u00f3 pur abill\u00e1re: Aromali sangue penelo, que se chibar\u00e1 la sustigui; y os querelar\u00e1 bestelar \u00e1 la mensalle, y nacando os servir\u00e1."
                            },
                            {
                                "text": "Y si abill\u00e1re andr\u00e9 la duisquera vela, y si abill\u00e1re andr\u00e9 la trinchera vela, y andiar alach\u00e1re \u00e1 junos, majar\u00e9s sinelan oconas lacr\u00e9s."
                            },
                            {
                                "text": "Tami chanelad ocono, que si o julai e quer chanelase a ocana en que abillaria o rand\u00e9, na querelaria o sobindoi, y na mequelaria enquerar su quer."
                            },
                            {
                                "text": "Sangue pues sinelad emposun\u00e9s: presas \u00e1 la ocana, que na penchabelais, abillar\u00e1 o Chaboro e manu."
                            },
                            {
                                "text": "Y Pedro le pen\u00f3: Era\u00f1\u00f3, penelas ocona parabola \u00e1 amangue, \u00f3 tambien \u00e1 os sares."
                            },
                            {
                                "text": "Y pen\u00f3 o Era\u00f1\u00f3, \u00bfCoin, penchabelais que sinela o baro-lacr\u00f3 lacho y cabalico, sos chit\u00f3 o Era\u00f1\u00f3 opr\u00e9 su sueti, somia que les d\u00ed\u00f1ele o melalo de gi andr\u00e9 chiros?"
                            },
                            {
                                "text": "Majaro ocola lacr\u00f3, sos pur abill\u00e1re o Era\u00f1\u00f3, le alach\u00e1re andiar querelando."
                            },
                            {
                                "text": "Aromali sangue penelo, que lo chitar\u00e1 opr\u00e9 saro que terela."
                            },
                            {
                                "text": "Tami si pen\u00e1re ocola lacro andr\u00e9 su carl\u00f3: Se tasalela minrio Era\u00f1\u00f3 de abillar, y se chib\u00e1re \u00e1 querelar choro \u00e1 os lacr\u00e9s, y \u00e1 as lacrias, y \u00e1 jamar, y \u00e1 pijar, y di\u00f1arse \u00e1 curd\u00e1:"
                            },
                            {
                                "text": "Abillar\u00e1 o Era\u00f1\u00f3 de ocola lacr\u00f3 o chibes, que na penchabela, y \u00e1 la ocana que na chanela, y le chibar\u00e1 abr\u00ed, y chitar\u00e1 su aricata sat junos de dabrocos."
                            },
                            {
                                "text": "Presas ocola lacr\u00f3 sos chan\u00f3 ma camelaba desquero Era\u00f1\u00f3, y na quer\u00f3 bajin, y na quer\u00f3 ma camelaba, sinar\u00e1 muy mistos curado."
                            },
                            {
                                "text": "Tami \u00f3 sos na chan\u00f3, y quer\u00f3 buchias dignas e sanis\u00e9o, frima sinar\u00e1 curado: presas \u00e1 saro manu, \u00e1 coin baribu sinaba di\u00f1ado; baribu le sinar\u00e1 manguelado: y al que baribu encomend\u00e1ron, but\u00e9r le ustilar\u00e1n."
                            },
                            {
                                "text": "Yaque he abillado \u00e1 chitar andr\u00e9 la pu: \u00bfy que camelo, sino que jacharele?"
                            },
                            {
                                "text": "Me jomte sinelar chobelado sat bautismo: \u00bfy c\u00f3mo me trajatelo, disde que se lo querele?"
                            },
                            {
                                "text": "\u00bfPenchabelais, que sinelo abillado \u00e1 chitar paz andr\u00e9 la pu?\u00a0 Sangue penelo que nanai, sino chingaripen."
                            },
                            {
                                "text": "Presas de acoi anglal sinar\u00e1n pansch andr\u00e9 yeque quer en chingaripen, os trin sinar\u00e1n contra os dui, y os dui contra os trin."
                            },
                            {
                                "text": "Sinar\u00e1n en chingaripen o batu sat o chaboro; la dai sa\u2019 la chabori, y la chabori sa\u2019 la dai, la dai e rom sa\u2019 la romi, y la romi sa\u2019 la dai e rom."
                            },
                            {
                                "text": "Y penaba tambien \u00e1 la sueti: pur diquelais ardi\u00f1elar o paros del aracata e poniente, yescotria penelais: Buros abillela: y andiar anaquela."
                            },
                            {
                                "text": "Y pur chumasquerela o Austro, penelais: jar querelar\u00e1: y chachipen sinela."
                            },
                            {
                                "text": "Sungal\u00e9s, chanelais distinguir as chichias e charos y de la pu: \u00bfpues como na chanelais pincherar o chiros presente?"
                            },
                            {
                                "text": "\u00bfY por qu\u00e9 na pincherelais por sangue matejos: ma sinela lacho?"
                            },
                            {
                                "text": "Pur chalas sa\u2019 tun daschmanu al Manclay, querela ma astis somia listrabarte de \u00f3 andr\u00e9 o drun, somia que na te lliguerele al Barander, y o Barander te d\u00ed\u00f1ele al chinel, y o chinel te chitele andr\u00e9 l\u2019estaripel."
                            },
                            {
                                "text": "Te penelo, que na chalar\u00e1s abr\u00ed de acoi, disde que poquineles o segriton cale. "
                            }
                        ]
                    },
                    {
                        "verses": [
                            {
                                "text": "Y andr\u00e9 ocona matejo chiros sinaban ot\u00e9 yeques, sos le penaban nuevas es Galileyes, cuya rati habia bucharado Pilato andr\u00e9 la es sacrificios de junos."
                            },
                            {
                                "text": "Y Jesus les rudel\u00f3, penando: \u00bfPenchabelais, que ocolas Galileyes sin\u00e1ron chor\u00e9s but\u00e9r que sares os averes, por terelar padecido buchias oconas?"
                            },
                            {
                                "text": "Sangue penelo, que nanai: Tami si na querelareis penitencia, os sares merareis andr\u00e9 a mateja beda."
                            },
                            {
                                "text": "Andiar sasta tambien ocolas deque y otor manuces, opr\u00e9 coines per\u00f3 o quer baro andr\u00e9 Silo\u00e9, y los mar\u00f3: \u00bfpenchabelais, que junos debis\u00e1ron but\u00e9r qus os sares manuces sos socabelaban andr\u00e9 Jerusal\u00e9m?"
                            },
                            {
                                "text": "Sangue penelo, que nanai: tami si na querelareis penitencia, os sares merareis andr\u00e9 a mateja beda."
                            },
                            {
                                "text": "Y penelaba tambien ocona parabola: Manu terelaba carschta chab\u00e9ra chitalada andr\u00e9 sun resis, y chal\u00f3 \u00e1 orotar mibao andr\u00e9 sir\u00f3, y na le alach\u00f3."
                            },
                            {
                                "text": "Y pen\u00f3 al paillo sos randi\u00f1\u00f3 a resis: Diquela; trin berjis sinela que abillelo a orotar mibao andr\u00e9 ocona carschta chabera, y na lo alach\u00f3: velala pues: \u00bfpara qu\u00e9 terela de ucharar aun a chiquen?"
                            },
                            {
                                "text": "Tami ocola rudel\u00f3 y le pen\u00f3: Era\u00f1\u00f3: mequelela aun ocona berji, y la cavar\u00e9 al crugos, y le chibar\u00e9 gro\u00f1i:"
                            },
                            {
                                "text": "Astis sat ocono di\u00f1are mibao: y si nanai, la velar\u00e1s despues."
                            },
                            {
                                "text": "Y sinaba bedando andr\u00e9 a Synagoga de junos as Canch\u00e9s."
                            },
                            {
                                "text": "Y he acoi yeque cadchi, sos terelaba bengui de merdipen deque y otor berjis habia: y sinaba encorbada que na le astis dicar acia opr\u00e9."
                            },
                            {
                                "text": "Pur la dic\u00f3 Jesus, la araquer\u00f3 \u00e1 sir\u00f3, y la pen\u00f3: Cadchi, libre sinelas de tun merdip\u00e9n."
                            },
                            {
                                "text": "Y chib\u00f3 opr\u00e9 sir\u00f3 as bastes, y yescotria se ardi\u00f1\u00f3, y di\u00f1aba chimusolano \u00e1 Deb\u00e9l."
                            },
                            {
                                "text": "Y ustilando a varda o Manclay e Synagoga, ulul\u00e9 presas Jesus habia chibado lacho andr\u00e9 la Canch\u00e9, pen\u00f3 \u00e1 la sueti: Zoi chibeses terelais, andr\u00e9 que astis randi\u00f1ar: andr\u00e9 oconas pues abillad, y que chibele sangue lacho, y andr\u00e9 la Canch\u00e9 nanai."
                            },
                            {
                                "text": "Y rudelando o Era\u00f1\u00f3 pen\u00f3: Sungales, saro yeque de sangue na despandela andr\u00e9 la Canch\u00e9 desquero goruy, \u00f3 desquero gel del olibal y lo lliguerela \u00e1 piyar."
                            },
                            {
                                "text": "\u00bfY ocona chai de Abraham, \u00e1 coin terelaba pandisarado Satan\u00e1s deque y otor berjis, na sinela mistos despandarla de ocona trajata andr\u00e9 chibes de Canch\u00e9?"
                            },
                            {
                                "text": "Y penando oconas buchias se pachibelaban sares os daschmanuces de \u00f3: tami se alendaba sari a sueti de sarias as buchias, que \u00f3 querelaba chimusolanamente."
                            },
                            {
                                "text": "Penelaba pues: \u00bfA qu\u00e9 buchi sinela semejante o chim de Deb\u00e9l, y \u00e1 que buchi lo comparar\u00e9?"
                            },
                            {
                                "text": "Semejante sinela al grano e mostaza, sos lo ustil\u00f3 yeque manu y lo chit\u00f3 andr\u00e9 desquero vea, y se quer\u00f3 baro, y se quer\u00f3 carschta udschi; y as ujarres e charos sobel\u00e1ron opr\u00e9 desqueres senques."
                            },
                            {
                                "text": "Y pen\u00f3 aver chiros: A qu\u00e9 penelar\u00e9, que o chim de Deb\u00e9l sinela semejante?"
                            },
                            {
                                "text": "Semejante sinela \u00e1 la levadura, sos ustil\u00f3 yeque cadchi, y la chib\u00f3 andr\u00e9 trin melales de roi, disde que o saro se querase fermentado."
                            },
                            {
                                "text": "Y chalaba por foros y gau, bedando y querelando drun \u00e1cia Jerusal\u00e9m."
                            },
                            {
                                "text": "Y le pen\u00f3 yeque manu: \u00bfEra\u00f1o, sinelan frimes junos sos se salvan?\u00a0 Y \u00f3 les pen\u00f3:"
                            },
                            {
                                "text": "Querelad ezor \u00e1 sicobaros andr\u00e9 por a bundal chinori: presas sangue penelo, que baribustres camelar\u00e1n chalar andr\u00e9, y na les astis."
                            },
                            {
                                "text": "Y pur o batu e quer terelare chalado andr\u00e9, y pandado a bundal, sangue sinareis abr\u00ed, y os chitareis \u00e1 araquerar \u00e1 la bundal, penando: Era\u00f1\u00f3, pendrabanos: y \u00f3 os rudelar\u00e1, penando: Na chanelo duque sinelais sangue:"
                            },
                            {
                                "text": "Entonces os chibareis \u00e1 penar: Anglal de tucue jamemos y piyemos, y andr\u00e9 amares masqueres bedaste."
                            },
                            {
                                "text": "Y os penar\u00e1: Na chanelo duque sangue sinelais: Chalaos de mangue sares os curadores e choripen."
                            },
                            {
                                "text": "Ot\u00e9 sinar\u00e1 o orabar, y o nacicar de danias, pur dicareis \u00e1 Abraham, y \u00e1 Isaac, y \u00e1 Jacob, y \u00e1 sares os Prophetas andr\u00e9 o chim de Deb\u00e9l, y sangue sinelais bucharados abr\u00ed."
                            },
                            {
                                "text": "Y abillar\u00e1n de Boctaro, y de Occidente, y de Aquil\u00f3n, y de Austro, y se bestelar\u00e1n \u00e1 la mensalle andr\u00e9 o chim de Deb\u00e9l."
                            },
                            {
                                "text": "Y he acoi que sinelan segritones, junos sos sinar\u00e1n brotobores, y que brotobores, junos sos sinar\u00e1n segritones."
                            },
                            {
                                "text": "Ocona matejo chibes se bigore\u00e1ron \u00e1 \u00f3 yeques Phariseyes, y le pen\u00e1ron: Sicobelatucue de acoi, y chatucue, presas Herodes te camela marar."
                            },
                            {
                                "text": "Y les pen\u00f3: Chalad, y penad \u00e1 ocola rubasuncha, que menda bucharelo bengues, y chibelo lacho achibes y tas\u00e1ta, y al trincho chibes sinelo chichi."
                            },
                            {
                                "text": "Tami jomte, que menda pirele achibes, y tas\u00e1ta, y aver chibes: Presas n\u2019astis que yeque Propheta merele abr\u00ed de Jerusal\u00e9m."
                            },
                            {
                                "text": "Jerusal\u00e9m, Jerusal\u00e9m, sos marelas \u00e1 os Prophetas, y buchar\u00e9las barias \u00e1 junos sos sinelan bichabados \u00e1 tucue, \u00bfquantas begais camel\u00e9 catanar tires chabores, sasta a ca\u00f1i desqueres chiricles ostely desquerias alas, y na camelaste."
                            },
                            {
                                "text": "He acoi que \u00e1 tucue sinar\u00e1 mequelada bi sueti tiro quer.\u00a0 Y \u00e1 tucue penelo que na diquelar\u00e1s mangue but\u00e9r, disde que abilleli o chiros, pur penelais: Majarificable sinele \u00f3 sos abillele andr\u00e9 o nao e Era\u00f1or\u00f3. "
                            }
                        ]
                    },
                    {
                        "verses": [
                            {
                                "text": "Y anac\u00f3 que chalando Jesus yeque Canch\u00e9 andr\u00e9 o quer de yeque es Phariseyes bares \u00e1 jamar manro, junos le sinaban dicando."
                            },
                            {
                                "text": "Y he acoi manu nasalo de la pani-salipen sinaba anglal de \u00f3."
                            },
                            {
                                "text": "Y Jesus chamuliando a os Chand\u00e9s e Eschastra, y os Phariseyes, les pen\u00f3: \u00bfAstis chibar lacho andr\u00e9 Canch\u00e9?"
                            },
                            {
                                "text": "Tami junos sonsi bel\u00e1ron: O entonces le ustil\u00f3, le chib\u00f3 lacho, y le bichab\u00f3."
                            },
                            {
                                "text": "Y les rudel\u00f3 y pen\u00f3: \u00bfCoin de sangue, sos dicando desquero gel, \u00f3 desquero buru perado andr\u00e9 fufu, na le sicobele yescotria andr\u00e9 chibes de Canch\u00e9?"
                            },
                            {
                                "text": "Y na les astis rudelar \u00e1 oconas buchias."
                            },
                            {
                                "text": "Y dicando tambien sasta os araquerados \u00e1 os jachipenes orotaban as brotoborias bestes \u00e1 la mensalle, les chamuli\u00f3 yeque parabola, y pen\u00f3:"
                            },
                            {
                                "text": "Pur sin\u00e1res araquerado \u00e1 romandi\u00f1apenes, na besteles tucue andr\u00e9 la brotobori beste, que na sinele que ot\u00e9 haya yeque pachibelado but\u00e9r que tucue."
                            },
                            {
                                "text": "Y que abillele \u00f3 sos araquer\u00f3 \u00e1 tucue, y \u00e1 \u00f3, y penele: Din a beste \u00e1 ocona, y que entonces tereles \u00e1 ustilar a segritona beste sat verguenza."
                            },
                            {
                                "text": "Tami pur sinares araquerado, chal, y bestelatucue andr\u00e9 a beste segritona; somia que pur abillele \u00f3 sos tucue araquer\u00f3, penele: monro, costuna opr\u00e9 but\u00e9r.\u00a0 Andiar sinar\u00e1s pachibelado anglal de os sares sos sinaren sa\u2019 tucue \u00e1 la mensalle."
                            },
                            {
                                "text": "Presas saro \u00f3, sos se ardi\u00f1ela, sinar\u00e1 bucharado ostely: y \u00f3 sos se chibela ostely, sinar\u00e1 ardi\u00f1ado."
                            },
                            {
                                "text": "Y penaba tambien \u00e1 \u00f3 sos le habia araquerado: Pur d\u00ed\u00f1elas jachipen, \u00f3 cena, na araqueles \u00e1 tires monres, na \u00e1 tires plalores, ni \u00e1 tiri rati, ni \u00e1 tires vecines balbales, que na sinele que junos araquelen \u00e1 tucue, andr\u00e9 desqueri begai, y poquinelen \u00e1 tucue."
                            },
                            {
                                "text": "Tami pur querelas jachipen, araquera \u00e1 os chorores, lisiados, langues y perpentes."
                            },
                            {
                                "text": "Y sinar\u00e1s majarado, presas na terelan con que poquinar tucue: Tami tucue se poquinar\u00e1 pur se costunar\u00e1n os laches de meripen."
                            },
                            {
                                "text": "Pur yeque de junos sos jamelaban \u00e1 la mensalle junel\u00f3 ocono, le pen\u00f3: Majarado \u00f3 sos jamar\u00e1 manro andr\u00e9 o chim de Deb\u00e9l."
                            },
                            {
                                "text": "Y \u00f3 peno: Elabel quer\u00f3 jachipen bari, y araquer\u00f3 \u00e1 baribustres."
                            },
                            {
                                "text": "Y pur bigore\u00f3 a ocana e jachipen, bichab\u00f3 yeque de desqueres lacr\u00e9s \u00e1 penar \u00e1 os araquerados, que abillasen, presas saro sinaba aparejado."
                            },
                            {
                                "text": "Y os sares, sasta yeque, se chib\u00e1ron \u00e1 excusarse; O brotobo le pen\u00f3: He quinado sosi, y mangue jomte chalar dicarla: tucue manguelo, que mangue tereles excusado."
                            },
                            {
                                "text": "Y pen\u00f3 aver: He quinado pansch yuntas de goru\u00e9s, y camelo chalar a probarlas: tucue manguelo que mangue tereles excusado."
                            },
                            {
                                "text": "Y pen\u00f3 aver: He romandi\u00f1ado romi, y andiar menda n\u2019astis chalar aotar."
                            },
                            {
                                "text": "Y limbidiando o lacr\u00f3, di\u00f1\u00f3 floja \u00e1 desquero Era\u00f1\u00f3 de ocono saro.\u00a0 Entonces ulul\u00e9 o batico e quer, pen\u00f3 al lacr\u00f3: Sicobelatucue yescotria \u00e1 os masquer\u00e9s, y a las ulichas e foros, y lanelamangue acoi os sares choror\u00e9s, y lisiados, y chindes, y langues alachares."
                            },
                            {
                                "text": "Y pen\u00f3 o lacr\u00f3: Era\u00f1\u00f3, sinela querdi, sasta lo penaste, y aun lugar sinela."
                            },
                            {
                                "text": "Y pen\u00f3 o Era\u00f1\u00f3 al lacr\u00f3: Chal \u00e1 os drunes, y \u00e1 os cercanes, y querelalos con sila abillar, somia que se perele minrio quer."
                            },
                            {
                                "text": "Penelo \u00e1 tucue, que cayque de ocolas manuces, sos sin\u00e1ron araquerados, jamar\u00e1 minrio jachipen."
                            },
                            {
                                "text": "Y baribustri sueti chalaba con \u00f3, y limbidiandose, les pen\u00f3:"
                            },
                            {
                                "text": "Si yeque abillela \u00e1 mangue, y camela desquero batu, y dai, y romi, y chabores, y plalores, y p\u00e9ndchias, y aun tambien desqueri chipen, n\u2019astis que sinele discipulo de mangue."
                            },
                            {
                                "text": "Y \u00f3 sos na lliguerela desqueri trijul opr\u00e9 as varandias, y abillela palal de mangue, n\u2019astis que sinele discipulo minrio."
                            },
                            {
                                "text": "\u00bfPresas coin de sangue camelando querelar yeque quer baro, brotoboro bestelandose, na jinela a jayere necesaria, chanelando que jomte acabarla?"
                            },
                            {
                                "text": "Que na sinele que despues de chitar a bar brotobori, y na asilando acabar, os sares sos lo diquelen, se chibelen \u00e1 girelarse de \u00f3,"
                            },
                            {
                                "text": "Penando: Ocona manu se chib\u00f3 \u00e1 querelar, y na le astis acabar."
                            },
                            {
                                "text": "\u00bfO que Crallis camelando chalar \u00e1 chingarar contra Crallis aver, gres, bestelandose na penchabela, si le astis sat deque mil manuces querelar jero contra \u00f3 sos abillela sat bisch mil?"
                            },
                            {
                                "text": "De aver beda, pur o aver aun sinela dur, bichabela desqueri embajada, manguelandole lias de paz."
                            },
                            {
                                "text": "Pues andiar saro yeque de sangue, sos na bucharela de \u00f3 sari buchi que terela, n\u2019astis le sinelar minrio discipulo."
                            },
                            {
                                "text": "Lachi sinela la lon.\u00a0 Tami si \u00e1 la lon nicobelan desquero sabor, \u00bfcon qu\u00e9 sinar\u00e1 alonada?"
                            },
                            {
                                "text": "Na sinela lachi, ni somia a jolili, ni somia a gro\u00f1i: Tami la chib\u00e1ron abr\u00ed.\u00a0 Coin terela canes de junelar, que junele. "
                            }
                        ]
                    },
                    {
                        "verses": [
                            {
                                "text": "Y abill\u00e1ron a \u00f3 os Publicanes y os chores somia junelar."
                            },
                            {
                                "text": "Y os Phariseyes, y os Liban\u00e9s chumasquerelaron, penando: Ocona paillo ustilela \u00e1 os chores, y jalela sat junos."
                            },
                            {
                                "text": "Y les chamuli\u00f3 yeque parabola, penando;"
                            },
                            {
                                "text": "\u00bfCoin enr\u00e9 sangue sinela o manu, sos terela cien brajias, y si se najabela yeque braji, na mequela as noventa y nu averes andr\u00e9 os bures, y chala orotar a braji sos se habia najabado, disde alacharl\u00e1?"
                            },
                            {
                                "text": "Y despues de alacharla, l\u2019ustilela opr\u00e9 desquerias varandias, y se alendela."
                            },
                            {
                                "text": "Y abillando al quer araquerela \u00e1 desqueres pan\u00e1les, y sunpar\u00e1les, penando: Di\u00f1eladmangue o parabien, presas he alachado a braj\u00ed, sos se habia najabado."
                            },
                            {
                                "text": "Sangue penelo, que andiar sinar\u00e1 but\u00e9r plazer andr\u00e9 o Charos opr\u00e9 yeque chor sos querel\u00e1re penitencia, que opr\u00e9 noventa y nu laches, sos na terelan menester penitencia."
                            },
                            {
                                "text": "\u00bfO que romi sos terela deque chul\u00eds, si se najabela yeque chuli, na urdiflela o dendesquero, y julabela o quer, y orotela a chuli emposun\u00f3 disde alacharla."
                            },
                            {
                                "text": "Y despues de alacharla, catanela as monrias, y sunpar\u00e1las, y penela: Di\u00f1eladmangue o parabien, presas he alachado a chul\u00ed, sos se habia najabado."
                            },
                            {
                                "text": "Andiar sangue penelo, que sinar\u00e1 plazer anglal es majares de Un-deb\u00e9l por yeque chor sos querela penitencia."
                            },
                            {
                                "text": "Y pen\u00f3: Manu terel\u00f3 dui chabores:"
                            },
                            {
                                "text": "Y o mas chinoro pen\u00f3 \u00e1 desquero batu: Batico, dinme a aricata e baji, sos ha de sinar minri, y le di\u00f1o sun baji."
                            },
                            {
                                "text": "Y frimes chibeses despues, catanando o mas chinoro saro desquero parn\u00e9, se chal\u00f3 \u00e1 aver chim baribustrias millas, y ot\u00e9 najab\u00f3 saro o parne, vivisarando sasta dinelo."
                            },
                            {
                                "text": "Y pur terelaba bucharado o saro, abill\u00f3 boquis bari andr\u00e9 ocola chim, y ya na terel\u00f3 que jalar."
                            },
                            {
                                "text": "Y chal\u00f3, y se bin\u00f3 lacr\u00f3 de yeque busno de ocola chim, sos le bichab\u00f3 a desquero posuno \u00e1 guardiserar balich\u00e9s."
                            },
                            {
                                "text": "Y camelaba perelarse o trupos de los bobes que os baliches jamelaban; y cayque se los di\u00f1aba."
                            },
                            {
                                "text": "Tami limbidiando al lacho e jer\u00f3, pen\u00f3: \u00a1Quantos curadores sinelan andr\u00e9 o quer de minrio batusch, sos terelan manro de sobrauncho, tami menda acoi sinelo merando de boquis."
                            },
                            {
                                "text": "Mangue ardi\u00f1elar\u00e9, y chalar\u00e9 al batusch, y le penar\u00e9: Batu, he querdi grecos contra o Tarpe y anglal de tucue;"
                            },
                            {
                                "text": "Ya na sinelo cabalico de sinar araquerado tun chaboro: querelame lacr\u00f3, sasta sinelan os paill\u00e9s."
                            },
                            {
                                "text": "Y se ardi\u00f1el\u00f3, y se chal\u00f3 orotar sun batu.\u00a0 Y sasta aun sinaba dur baribu, sun batu le dic\u00f3, y le terel\u00f3 canrea, y chal\u00f3 najando, y l\u2019ustil\u00f3 al querlo, y le di\u00f1\u00f3 chumendi."
                            },
                            {
                                "text": "Y o chabo pen\u00f3: Batu, he querdi grecos contra Un-deb\u00e9l y anglal de tucue: ya na sinelo cabalico de sinar araquerado tun chabo."
                            },
                            {
                                "text": "Tami o batu pen\u00f3 a desqueres lacr\u00e9s: Lanelad acoi os coneles mas laches, y chiteladle, y le chibelad l\u2019angustro andr\u00e9 a bas, y tirajaisch en os pindr\u00e9s:"
                            },
                            {
                                "text": "Y lanelad goruy chinoro chudcho, y tasabeladlo, y jalemos, y querelemos jachipen."
                            },
                            {
                                "text": "Presas se mer\u00f3 minrio chabo, y terela chipen de nuevo: sinaba najabado, y acana sinela alachado.\u00a0 Y se chib\u00e1ron querelar a jachipen."
                            },
                            {
                                "text": "Y o chabo mas baro s\u00ednaba abr\u00ed, y pur abill\u00f3 sunparal al quer, junel\u00f3 as singas y o giyabar:"
                            },
                            {
                                "text": "Y araquer\u00f3 \u00e1 yeque es lacr\u00e9s: y le puchab\u00f3 qu\u00e9 sinaba ocolo."
                            },
                            {
                                "text": "Y o lacr\u00f3 le pen\u00f3: Ha abillado tiro plal, y tiro batu ha tasabado goruy chinoro chudcho, presas en chipen ha abillado."
                            },
                            {
                                "text": "Tami \u00f3 sinaba ulul\u00e9, y na camelaba chalar andr\u00e9; tami sicobandose o batu, se chib\u00f3 \u00e1 mangarle."
                            },
                            {
                                "text": "Y rudel\u00f3 \u00e1 desquero batusch, y pen\u00f3: He acoi tantas berjis he sinado randi\u00f1ando para tucue, y nunca he querdi contra tirias vardas, y nunca me has di\u00f1ado yeque bru\u00f1ita somia jalarla f\u00e9tem\u00e9nte sat minres panales."
                            },
                            {
                                "text": "Tami pur abill\u00f3 ocona tun chabo, sos terela gastisarado desquero parn\u00e9 sat lumiacas, le has tasabado goruy chinoro chudcho."
                            },
                            {
                                "text": "Entonces le pen\u00f3 desquero batusch: Chaboro, delt\u00f3 sinelas con-a-mangue, y o saro sos terelo sinela tiro."
                            },
                            {
                                "text": "Tami sinaba mistos querelar jachipen, y alendarnos, presas se mer\u00f3 tun plal, y terela chipen de nuevo; sinaba najabado, y acana sinela alachado. "
                            }
                        ]
                    },
                    {
                        "verses": [
                            {
                                "text": "Y penaba tambien \u00e1 desqueres discipules: Sinaba manu balbalo, sos terelaba queresquero; y ocona sinaba acusado anglal de \u00f3, de haber nicobado desquero parn\u00e9."
                            },
                            {
                                "text": "Y le araquer\u00f3, y le pen\u00f3: \u00bfQue sinela ma junelo penar de tucue? din pista de tiri queresqueria: presas acana n\u2019astis que sineles queresquero de mangue but\u00e9r."
                            },
                            {
                                "text": "Entonces pen\u00f3 o queresquero andr\u00e9 s\u00ed: \u00bfQue querelar\u00e9, presas minrio Era\u00f1\u00f3 ustilela de mangue a queresqueria?\u00a0 Cavar na terelo silas, mangar terelo verguenza."
                            },
                            {
                                "text": "Chanelo ma me jomte querelar, somia que pur sinare nicobada a queresqueria, ustilelen mangue andr\u00e9 desqueres queres."
                            },
                            {
                                "text": "Araquer\u00f3 pues \u00e1 cata yeque es deudores de desquero era\u00f1or\u00f3, y pen\u00f3 al brotoro: \u00bfQuanto debisarelas \u00e1 minrio Era\u00f1or\u00f3?"
                            },
                            {
                                "text": "Y ocona le rudel\u00f3: Cien pigotes de ampio: y le pen\u00f3: Ustilela tiro por: y bestelate yescotria, y libana cinquenta."
                            },
                            {
                                "text": "Despues pen\u00f3 \u00e1 aver: \u00bfY tucue quanto debisarelas?\u00a0 Y \u00f3 rudel\u00f3: Cien melales de gi.\u00a0 Pen\u00f3: Ustilela tiri papiri, y libana ochenta."
                            },
                            {
                                "text": "Y lo\u00f3 \u00f3 era\u00f1\u00f3 al queresquero choro, presas quer\u00f3 saro cuerdamente: presas os chai de ocona gr\u00e9 chanelan but\u00e9r andr\u00e9 su beda, que os chai e dut."
                            },
                            {
                                "text": "Menda sangue penelo: Que quereleis monres es manchines e choripen; somia que pur perareis, ustilelen sangue andr\u00e9 eternos quer\u00e9s."
                            },
                            {
                                "text": "O sos sinelo lacho andr\u00e9 o mendesquero, lo sinela tambien andr\u00e9 o mas baro; o sos sinela choro andr\u00e9 frimi, tambien sinela choro andr\u00e9 baribu."
                            },
                            {
                                "text": "Pues si andr\u00e9 manchines chores na sinasteis fieles: \u00bfcoin \u00e1 sangue fiar\u00e1 ma sinelo chirdino."
                            },
                            {
                                "text": "Y si na sinasteis fieles andr\u00e9 ma de aver: \u00bfma sinela jire coin \u00e1 sangue lo di\u00f1ar\u00e1."
                            },
                            {
                                "text": "Ningun lacr\u00f3 astisarela servir \u00e1 dui era\u00f1\u00e9s: presas el \u00f3 na camelar\u00e1 \u00e1 yeque, y camelar\u00e1 al aver: \u00f3 a ocona bigorelar\u00e1, y al aver despreciar\u00e1: n\u2019astis servir \u00e1 Deb\u00e9l, y al jayere."
                            },
                            {
                                "text": "Tami os Phariseyes, sos sinaban casca\u00f1\u00e9s, junelando sarias oconas buchias, girelaban."
                            },
                            {
                                "text": "Y les pen\u00f3: Sangue sinelais junos sos os binelais por laches anglal es manuces: Tami Deb\u00e9l: pincharela jires carles: presas ma os manuces terelan por udscho, sinela choro anglal de Deb\u00e9l."
                            },
                            {
                                "text": "A Eschastra, y os Prophetas disde Juan: desde entonces sinela pucanado o chim de Deb\u00e9l: y os sares querelan sila contra \u00f3."
                            },
                            {
                                "text": "Buchi facil but\u00e9r najarse o Charos y a pu, que perar yeque buchi e Eschastra."
                            },
                            {
                                "text": "Saro manu sos mequela desqueri romi, y ustilela aver, querela adulterio, y tambien \u00f3 sos se romandi\u00f1ela con la sos buchar\u00f3 o rom, querela adulterio."
                            },
                            {
                                "text": "Sinaba manu balbalo, sos se visti\u00f3 de lalan\u00e9 y de bostan lacho, lacho: y cata chibes terelaba jachipenes jucales."
                            },
                            {
                                "text": "Y sinaba ot\u00e9 yeque choro het\u00f3 Lazaro, sos yacia al bundal e balbalo; perdo de merd\u00e9s."
                            },
                            {
                                "text": "Camelando marar sun boquis de las bedoras, que peraban de la mensalle e balbalo, y cayque se las di\u00f1aba, tami abillaban os chuqueles, y le lamian as merd\u00e9s."
                            },
                            {
                                "text": "Y anac\u00f3 que pur mer\u00f3 ocola chororo lo lliguer\u00e1ron os Manfarieles al chepo de Abraham.\u00a0 Y mer\u00f3 tambien o balbalo, y sinaba bucharado andr\u00e9 benguistano."
                            },
                            {
                                "text": "Y ardi\u00f1elando as aquias, pur sinaba andr\u00e9 os jach\u00e1res, diquel\u00f3 de muy dur \u00e1 Abraham, y \u00e1 Lazaro andr\u00e9 desquero chepo:"
                            },
                            {
                                "text": "Y \u00f3, \u00e1 gole, gole, pen\u00f3: Batico Abraham, terela canrea de mangue: y bichabela \u00e1 Lazaro, que mojisarele o vuque de sun angusti en pani, somia jilar \u00e1 minri chipe, presas sinelo jurepenado andr\u00e9 ocona yaque."
                            },
                            {
                                "text": "Y Abraham le pen\u00f3: Chaboro: terela en f\u00e1cho, que ustilaste o lacho andr\u00e9 tun chipen, y Lazaro bastardo: pues acana terela \u00f3 acoi paratat\u00f3, y tucue jurep\u00e9nes."
                            },
                            {
                                "text": "Fuera de que sinela butron baro entr\u00e9 amangue y sangue; de manera que junos sos camelaren nacar de acoi \u00e1 sangue, n\u2019astisarelan, ni de ot\u00e9 nacar acoi."
                            },
                            {
                                "text": "Y pen\u00f3: Pues te manguelo, batu, que lo bichobeles al quer de minrio batu."
                            },
                            {
                                "text": "Presas terelo pansch plalores, somia que les d\u00ed\u00f1ele machiria, que na sinele que abillelen junos tambien a ocona sosimbo de jurep\u00e9nes."
                            },
                            {
                                "text": "Y Abraham le rudel\u00f3: Terelan \u00e1 Moyses y \u00e1 os Prophetas: junelenlos."
                            },
                            {
                                "text": "Tami o aver pen\u00f3: Nanai, Dada Abraham; tami si yeque es mules chalare \u00e1 junos, querelar\u00e1n penitencia."
                            },
                            {
                                "text": "Y Abraham le pen\u00f3: Si na junelan \u00e1 Moyses y \u00e1 os Prophetas: tampoco pachibelar\u00e1n \u00e1 yeque, aun pur se ardi\u00f1elare de enr\u00e9 os mul\u00e9s. "
                            }
                        ]
                    },
                    {
                        "verses": [
                            {
                                "text": "Y pen\u00f3 \u00e1 desqueres discipules: N\u2019astis, que na abillelen escandales: \u00a1Tami ysna de ocola, por coin abillel\u00e9n!"
                            },
                            {
                                "text": "Fet\u00e9r le sinaria, que le chibasen al querlo bar de asia y le bucharasen andr\u00e9 o moros, que querelar escandalo \u00e1 yeque de oconas chinores."
                            },
                            {
                                "text": "Diquelad por sangue: si querelare grecos tiro plal contra tucue, corrigele: y si querelare penitencia, ertinale."
                            },
                            {
                                "text": "Y si querelare grecos contra tucue efta begais al chibes, y efta begais al chibes se limbidiare \u00e1 tucue, penando: He querdi choro, ertinale."
                            },
                            {
                                "text": "Y pen\u00e1ron os Apostoles al Era\u00f1\u00f3: Din amangue f\u00e9 but\u00e9r."
                            },
                            {
                                "text": "Y pen\u00f3 o \u00c9ra\u00f1\u00f3: Si terelareis f\u00e9, sasta yeque grano de mostaza, y penelareis \u00e1 ocona moral: Despandate de raiz, y chibelate ot\u00e9 andr\u00e9 o moros: lo querelar\u00e1."
                            },
                            {
                                "text": "\u00bfY coin de sangue terelando yeque lacr\u00f3, sos randi\u00f1ela, \u00f3 garabela as brajias, pur limbidiela del bur, le penela: Chatucue yescotria, y bestelate \u00e1 la mensalle?"
                            },
                            {
                                "text": "Y na le penela gres: Chitelame de jamar, y chitelate \u00e1 servirme, o chiros que jamelo y piyelo; que despues jamar\u00e1s y piyar\u00e1s?"
                            },
                            {
                                "text": "\u00bfPre baji se debisarelan garapatias \u00e1 ocola lacr\u00f3 presas ocona querela ma le pen\u00f3?"
                            },
                            {
                                "text": "Penchabelo que nanai.\u00a0 Andiar tambien sangue, pur querelareis sarias as buchias que \u00e1 sangue sinelan penadas, penad: Lacr\u00e9s sinamos inutiles: Ma debisaramos querelar, querelemos."
                            },
                            {
                                "text": "Y anac\u00f3 que chalando \u00f3 \u00e1 Jerusal\u00e9m, nac\u00f3 por medio de Samaria, y de Galil\u00e9a."
                            },
                            {
                                "text": "Y chalando andr\u00e9 yeque gau, chal\u00e1ron abr\u00ed \u00e1 \u00f3 deque manuces zarapiosos, sos se par\u00e1ron de dur."
                            },
                            {
                                "text": "Y di\u00f1aron goles, penando: Jesus duquendio, terela canrea de amangue."
                            },
                            {
                                "text": "O pur dic\u00f3 junos, pen\u00f3: Chalad, somia diquelen sangue os erajais.\u00a0 Y anac\u00f3, que o chiros que chalaban, sin\u00e1ron chibados lacho."
                            },
                            {
                                "text": "Y yeque de junos, pur dic\u00f3 que habia sinado chibado lacho, limbidi\u00f3 di\u00f1ando chimusolano \u00e1 Deb\u00e9l \u00e1 goles bares."
                            },
                            {
                                "text": "Y se buchar\u00f3 en chiquen, \u00e1 os pindr\u00e9s de Jesus, di\u00f1ando garapatias: y ocona sinaba Samaritano."
                            },
                            {
                                "text": "Y rudel\u00f3 Jesus, y pen\u00f3: \u00bfPre baji na sinelan deque junos sos sin\u00e1ron chibados lacho?\u00a0 \u00bfY os nu averes duque sinelan?"
                            },
                            {
                                "text": "\u00bfNa sinaba yeque sos limbidiase, y di\u00f1ase chimusolano \u00e1 Deb\u00e9l, sino ocana gring\u00f3?"
                            },
                            {
                                "text": "Y le pen\u00f3: Costunatucue, chatucue, que tiri f\u00e9 te ha chibado lacho."
                            },
                            {
                                "text": "Y puchabandole os Phariseyes: \u00bfPur abillar\u00e1 o chim de Deb\u00e9l? les rudel\u00f3, y pen\u00f3: O chim de Deb\u00e9l na abillar\u00e1 sat simache de abr\u00ed;"
                            },
                            {
                                "text": "Ni penelar\u00e1n: helo acoi, o helo ot\u00e9: presas o chim de Deb\u00e9l sinela andr\u00e9 de sangue."
                            },
                            {
                                "text": "Y pen\u00f3 \u00e1 desqueres discipules: Abillar\u00e1n chibeses, pur camelareis dicar yeque chibes e Chaboro e Manu, y na lo dicareis."
                            },
                            {
                                "text": "Y sangue penar\u00e1n: Diqueladle acoi, y diqueladle ot\u00e9.\u00a0 Na cameleis chalar, ni le plasta\u00f1eis."
                            },
                            {
                                "text": "Presas sasta o maluno, sos di\u00f1elando dut andr\u00e9 a region ostely e Charos, voltisarela desde la yeque disde la aver aricata; andiar tambien sinar\u00e1 o Chaboro e manu andr\u00e9 desquero chibes."
                            },
                            {
                                "text": "Tami jomte brotoboro que \u00f3 padezca baribu, y que sinele reprobado de ocona sueti."
                            },
                            {
                                "text": "Y sasta sinaba andr\u00e9 os chibeses de No\u00e9, andiar tambien sinar\u00e1 andr\u00e9 os chibeses e Chaboro e manu."
                            },
                            {
                                "text": "Jamaban, y piyaban: os manuces ustilaban romias, y as cadchias romes disde o chibes pur No\u00e9 chal\u00f3 andr\u00e9 \u00e1 Jestari; y abill\u00f3 a pani bari, y mulab\u00f3 \u00e1 sares."
                            },
                            {
                                "text": "Andiarmatejo sasta sinaba andr\u00e9 os chibeses de Lot; jamaban, y piyaban; quinaban, y binaban; chitaban carschtas, y querelaban quer\u00e9s."
                            },
                            {
                                "text": "Y o chibes, que chal\u00f3 Lot abr\u00ed de Sodoma, per\u00f3 yaque y azufre de o Charos, y os marab\u00f3 \u00e1 sares."
                            },
                            {
                                "text": "Andiar sinar\u00e1 o chibes, pur se mequelar\u00e1 dicar o Chaboro e manu."
                            },
                            {
                                "text": "Andr\u00e9 ocola ocana o sos sinare opr\u00e9 o tejado, y terelare desqueres coneles andr\u00e9 o quer, na chale ostely \u00e1 ustilarlos, y \u00f3 sos sinare andr\u00e9 o ortalame, andiar matejo na limbidiele palal."
                            },
                            {
                                "text": "Terelad en f\u00e1cho a romi de Lot."
                            },
                            {
                                "text": "O saro sos camelare salvar sun chipen, la najabar\u00e1; y \u00f3 sos la najabar\u00e1, la alachar\u00e1."
                            },
                            {
                                "text": "Sangue penelo, que andr\u00e9 ocola rachi dui sinar\u00e1n andr\u00e9 yeque cheripen, y\u00e9que sinar\u00e1 ustilado, y o aver mequelado."
                            },
                            {
                                "text": "Dui cadchias sinar\u00e1n nacicando andr\u00e9 a asia catanias; yeque sinar\u00e1 ustilada, a aver mequelada: dui andr\u00e9 l\u2019ortalame; yeque sinar\u00e1 ustilado, y o aver mequelado."
                            },
                            {
                                "text": "Rudel\u00e1ron, y le pen\u00e1ron: \u00bfAnduque Era\u00f1\u00f3?"
                            },
                            {
                                "text": "Y \u00f3 les pen\u00f3: Duque sin\u00e1re o trupos, ot\u00e9 tambien se catanaran as aguilas. "
                            }
                        ]
                    },
                    {
                        "verses": [
                            {
                                "text": "Y les penaba tambien ocona parabola: que jomte manguelar gayere, y na desfalecer,"
                            },
                            {
                                "text": "Penando: Sinaba yeque Barander andr\u00e9 foros, sos na dara\u00f1aba \u00e1 Un-deb\u00e9l, ni querelaba bajin \u00e1 manu yeque;"
                            },
                            {
                                "text": "Y sinaba andr\u00e9 o matejo foros piuli, sos abillaba \u00e1 \u00f3 y le penaba: Querelame justicia de minrio daschmanu."
                            },
                            {
                                "text": "Y \u00f3 pre baribu chiros na camelaba.\u00a0 Tami despues de ocono pen\u00f3 andr\u00e9 s\u00ed: Aunque ni dara\u00f1elo \u00e1 Deb\u00e9l, ni \u00e1 manu querelo bajin;"
                            },
                            {
                                "text": "Todavia, presas ocona piuli sinela importuna \u00e1 mangue, le querelar\u00e9 justicia, que na abillele tantas begais, que al fin mangue trajatela."
                            },
                            {
                                "text": "Y pen\u00f3 o Era\u00f1\u00f3: Junelad ma penela o Barander choro."
                            },
                            {
                                "text": "\u00bfPues Un-deb\u00e9l na querelar\u00e1 bajin de desqueres chabores, sos araquerelan \u00e1 \u00f3 \u00e1 gole chibes y rachi, y terelar\u00e1 orpachirima andr\u00e9 junos?"
                            },
                            {
                                "text": "Sangue penelo, que sigo os listrabar\u00e1.\u00a0 Tami pur abillar\u00e1 o chaboro e manu, \u00bfpenchabelais que alachar\u00e1 f\u00e9 andr\u00e9 a sueti?"
                            },
                            {
                                "text": "Y pen\u00f3 tambien ocona parabola \u00e1 yeques, sos pachibelaban \u00e1 s\u00ed matejos, sasta si sinaban laches, y despreciaban \u00e1 os averes:"
                            },
                            {
                                "text": "Dui manuces ardi\u00f1el\u00e1ron \u00e1 la cangri \u00e1 manguelar \u00e1 Un-deb\u00e9l: o yeque Pharis\u00e9o y o aver Publicano."
                            },
                            {
                                "text": "O Pharis\u00e9o sinando en pindr\u00e9, manguelaba andr\u00e9 sun suncai de ocona beda: Un-deb\u00e9l, chimusolano te d\u00ed\u00f1elo, presas na sinelo sasta os averes manuces, randes, chores, pirandes; andiar sasta sinela ocona Publicano."
                            },
                            {
                                "text": "Ayunisarelo dui begais sari semana: di\u00f1elo diezmos de o saro que terelo."
                            },
                            {
                                "text": "Tami o Publicano, sinando muy dur, dara\u00f1aba aun costunar as aquias al Tarpe: sino que curaba sun chepo, penando: Un-deb\u00e9l, terela canrea de mangue choro!"
                            },
                            {
                                "text": "Sangue penelo, que ocono, y ocola nanai, chal\u00f3 justificado \u00e1 sun quer: presas saro manu, sos se ardi\u00f1ela, sinar\u00e1 bucharado ostely: y \u00f3 sos se chibele ostely, sinar\u00e1 ardi\u00f1elado."
                            },
                            {
                                "text": "Y le lanelaban tambien chabores, somia que os pajabase.\u00a0 Y pur lo dic\u00e1ron os discipules, os chingaraban."
                            },
                            {
                                "text": "Tami Jesus os araquer\u00f3, y pen\u00f3: Mequelad, que abillelen \u00e1 mangue os chabores, y na os impidais; presas de oconas sinela o chim de Deb\u00e9l."
                            },
                            {
                                "text": "Aromali sangue penelo, que \u00f3 sos na ustilase o chim de Deb\u00e9l, sasta chaboro, na chalar\u00e1 andr\u00e9 \u00f3."
                            },
                            {
                                "text": "Y le puchab\u00f3 yeque tintin baro, penando: Duquendio lacho, \u00bfqu\u00e9 querelar\u00e9 somia alachar a chipen que na marela?"
                            },
                            {
                                "text": "Y Jesus le pen\u00f3: \u00bfPor qu\u00e9 araquerelas mangue lacho?\u00a0 Cayque sinela lacho, sino Un-deb\u00e9l colcoro."
                            },
                            {
                                "text": "Chanelas os Mandamientos: Na marelar\u00e1s: Na pirabar\u00e1s: Na randelar\u00e1s: Na penelar\u00e1s jujana: Pachibela \u00e1 tiro batu, y \u00e1 tiri dai?"
                            },
                            {
                                "text": "O pen\u00f3: Saro ocono he querdi desde que sinaba chinoro."
                            },
                            {
                                "text": "Pur junel\u00f3 Jesus ocono, le pen\u00f3: Aun \u00e1 tucue faltisarela yeque buchi: binela saro que terelas, y dinlo \u00e1 os chorores, y terelar\u00e1s manchin andr\u00e9 o Tarpe: y abillel, y plasta\u00f1amangue."
                            },
                            {
                                "text": "Pur \u00f3 junel\u00f3 ocono, se chito charabaro: presas sinaba baribu balbalo."
                            },
                            {
                                "text": "Y Jesus le pen\u00f3, pur le dic\u00f3 charabaro: \u00a1Quan dificultosamente chalar\u00e1n andr\u00e9 o chim de Deb\u00e9l junos sos terelan jayere!"
                            },
                            {
                                "text": "Presas buchi but\u00e9r facil sinela nacar brote pre la aqui de yeque jutia, que chalar manu balbalo andr\u00e9 o chim de Deb\u00e9l."
                            },
                            {
                                "text": "Y pen\u00e1ron junos sos junel\u00e1ron ocolo: \u00bfPues coin astisarela salvarse?"
                            },
                            {
                                "text": "Les pen\u00f3: Ma n\u2019astis para os manuces, astis para Un-deb\u00e9l."
                            },
                            {
                                "text": "Y pen\u00f3 Pedro: Mistos diquelas, que mu terelamos mequelado sarias buchias, y terelamos plasta\u00f1ado tucue."
                            },
                            {
                                "text": "O les pen\u00f3: Aromali sangue penelo, que cayque sinela, sos terele mequelado quer, \u00f3 batuces, \u00f3 planes, \u00f3 romi, \u00f3 chabores pre o chim de Deb\u00e9l,"
                            },
                            {
                                "text": "Sos na terele de alachar baribu but\u00e9r andr\u00e9 ocona chiros; y andr\u00e9 o chim que abillele a chipen que na marela."
                            },
                            {
                                "text": "Y ustil\u00f3 Jesus aparte \u00e1 os duideque: y os pen\u00f3: Diquelad, chalamos \u00e1 Jerusal\u00e9m, y sinar\u00e1n querdas sarias as buchias, que rand\u00e1ron os Prophetas del Chaboro e manu."
                            },
                            {
                                "text": "Presas sinar\u00e1 entreguisarado \u00e1 os Busn\u00e9s, y sinar\u00e1 caquerado, y curado, y chotiado."
                            },
                            {
                                "text": "Y despues que le curaren, le nicabar\u00e1n a chipen, y ostinar\u00e1 al trincho chibes."
                            },
                            {
                                "text": "Tami junos na jabill\u00e1ron chichi de ocono: y ocona varda sinaba pandada \u00e1 junos; y na jabillaban ma les penaba."
                            },
                            {
                                "text": "Y anac\u00f3, que bigoreando sunparal \u00e1 Jericho, sinaba yeque perpenta bestelado aligatas del drun, mangando limosna."
                            },
                            {
                                "text": "Y pur junel\u00f3 a chumas e sueti sos nacaba puchab\u00f3, qu\u00e9 sinaba ocono."
                            },
                            {
                                "text": "Y le pen\u00e1ron, que nacaba Jesus Nazareno."
                            },
                            {
                                "text": "Y pen\u00f3 \u00e1 gole gole: Jesus, Chaboro de David, terela canrea de mangue."
                            },
                            {
                                "text": "Y junos sos chalaban anglal le chingaraban, somia que mequelase.\u00a0 Tami \u00f3 garlaba baribu but\u00e9r: Chaboro de David, terela canrea de mangue:"
                            },
                            {
                                "text": "Y Jesus par\u00e1ndose, pen\u00f3 que se le lanelasen.\u00a0 Y pur sinaba sunparal, le puchab\u00f3,"
                            },
                            {
                                "text": "Penando: \u00bfQu\u00e9 camelas que te querele?\u00a0 Y \u00f3 rudel\u00f3: Era\u00f1\u00f3, que diquele."
                            },
                            {
                                "text": "Y Jesus le pen\u00f3: Diquela, tun f\u00e9 te ha chibado lacho."
                            },
                            {
                                "text": "Y yescotria dic\u00f3, y le plasta\u00f1aba chimusolanificando \u00e1 Deb\u00e9l.\u00a0 Y pur dic\u00f3 ocono sari a sueti, din\u00f3 loor \u00e1 Deb\u00e9l. "
                            }
                        ]
                    },
                    {
                        "verses": [
                            {
                                "text": "Y Jesus terelando chalado andr\u00e9, nacaba por Jericho."
                            },
                            {
                                "text": "Y he acoi manu araquerado Zach\u00e9o: y ocona sinaba yeque es mas bares enr\u00e9 os Publ\u00edcanes, y balbalo:"
                            },
                            {
                                "text": "Y orotaba dicar \u00e1 Jesus, coin sinase: y na le astis pre la baribu sueti, presas sinaba chinoro de trupo."
                            },
                            {
                                "text": "Y chalando anglal, se costun\u00f3 andr\u00e9 carschta bru\u00f1i heila somia dicarle, presas por ot\u00e9 terelaba de nacar."
                            },
                            {
                                "text": "Y pur bigore\u00f3 Jesus \u00e1 ocona stano, ardi\u00f1elando as aquias, le dic\u00f3, y le pen\u00f3: abillel ostely yescotria, presas jomte ustilarme achibes andr\u00e9 tun quer."
                            },
                            {
                                "text": "Y \u00f3 chal\u00f3 ostely yescotr\u00eda, y le ustil\u00f3 asasel\u00e1ndose."
                            },
                            {
                                "text": "Y dicando ocono sares, chumasquerel\u00e1ron, penando, que terelaba chalado \u00e1 sinar andr\u00e9 quer de yeque choro."
                            },
                            {
                                "text": "Tami Zach\u00e9o, chibandose anglal e Era\u00f1or\u00f3, le pen\u00f3: Era\u00f1o, a paque de ma terelo di\u00f1elo \u00e1 os chorores: y si andr\u00e9 buchi terelo jonganado \u00e1 manu, le voltisarelo star tanto but\u00e9r."
                            },
                            {
                                "text": "Y Jesus le pen\u00f3: Achibes ha abillado golipen \u00e1 ocona quer: presas \u00f3 tambien sinela chaboro de Abraham."
                            },
                            {
                                "text": "Presas o Chaboro e manu abill\u00f3 \u00e1 orotar, y \u00e1 salvar ma sinaba chibado \u00e1 najabar."
                            },
                            {
                                "text": "Junelando junos ocono, plasta\u00f1\u00f3 penandoles yeque parabola, sat ocasion de sinar sunparal de Jerusalem: y presas penchababan que yescotria se mequelaria dicar o chim de Deb\u00e9l:"
                            },
                            {
                                "text": "Pen\u00f3 pues: Manu tintin chal\u00f3 a chim dur, somia ustilar yeque lume ot\u00e9, y despues limbidiarse."
                            },
                            {
                                "text": "Y araquerando \u00e1 deque de desqueres lacr\u00e9s, les di\u00f1\u00f3 deque estongrias, y les pen\u00f3: paruguelad entretanto que abillelo."
                            },
                            {
                                "text": "Tami os de desquero foros na le camelaban, y bichobando palal de \u00f3 yeque plasta\u00f1\u00ed, le pen\u00e1ron: Na camelamos que reyne ocona opr\u00e9 de amangue."
                            },
                            {
                                "text": "Y pur limbidi\u00f3, despues de ustilar o lume, pen\u00f3 araquerar \u00e1 ocolas lacr\u00e9s, \u00e1 coines terelaba di\u00f1ado o jayere, somia chanelar ma cata yeque terelaba paruguelado."
                            },
                            {
                                "text": "Bigore\u00f3 pues o brotobo y pen\u00f3: Era\u00f1\u00f3; tiri estongri ha ganisarado deque estongrias."
                            },
                            {
                                "text": "Y le pen\u00f3: Sinela mistos, lacho lacr\u00f3.\u00a0 Presas andr\u00e9 a fremita has sinado cabalico, terelar\u00e1s ezor opr\u00e9 deque fores."
                            },
                            {
                                "text": "Y abill\u00f3 aver, y pen\u00f3: Era\u00f1\u00f3: Tiri estongri ha ganisarado pansch estongrias."
                            },
                            {
                                "text": "Y pen\u00f3 \u00e1 ocona: Tucue terelalo opr\u00e9 pansch fores."
                            },
                            {
                                "text": "Y abill\u00f3 o trincho, y pen\u00f3: Era\u00f1\u00f3, acoi terelas tiri estongri, sos he terelado ujarada andr\u00e9 yeque diclo."
                            },
                            {
                                "text": "Presas terelaba dal de tucue, sos sinelas manu recio de suncai; Ustilelas ma na chitaste, y chinelas ma na chibelaste."
                            },
                            {
                                "text": "Entonces \u00f3 le pen\u00f3: Choro lacr\u00f3, abr\u00ed tiro mui condenelo tucue: Chanelabas que menda sinaba manu recio de suncai, que ustilelo ma na chit\u00e9, y chinelo ma na chibele."
                            },
                            {
                                "text": "\u00bfPues presas na di\u00f1aste minrio jayere al banco, somia que pur limbidiase lo ustil\u00e1ra sat ganancia?"
                            },
                            {
                                "text": "Y pen\u00f3 \u00e1 junos sos sinaban ot\u00e9: Nicabeladle a estongri, y di\u00f1adsela al lacr\u00f3 sos terela deque estongrias."
                            },
                            {
                                "text": "Y junos le pen\u00e1ron: Era\u00f1o, que terela deque estongrias."
                            },
                            {
                                "text": "Pues menda sangue penelo, que \u00e1 saro ocola sos terelar\u00e1, se le di\u00f1ar\u00e1, y terelar\u00e1 but\u00e9r: tami al sos na terela, se le nicobar\u00e1 aun ma terele."
                            },
                            {
                                "text": "Y en quanto \u00e1 ocolas minres daschmanuces, sos na camel\u00e1ron que menda reynase opr\u00e9 junos, laneladmelos acoi, y mareladlos anglal de mangue."
                            },
                            {
                                "text": "Y penado ocono guillaba anglal costunando \u00e1 Jerusal\u00e9m."
                            },
                            {
                                "text": "Y anac\u00f3, que pur bigore\u00f3 sunparal de Bethphage, y de Bethania, al bur, sos se araquerela e Urucal, bichab\u00f3 dui es desqueres discipules,"
                            },
                            {
                                "text": "Penando: Chalad \u00e1 ocona gau, sos sinela de mamui: y yescotria que chalareis andr\u00e9, alachareis ternoro de gel pandado, y opr\u00e9 coin nunca se bestel\u00f3 cayque: despandadlo, y laneladlo."
                            },
                            {
                                "text": "Y si manu puchabelare sangue: \u00bfPor qu\u00e9 lo despandais?\u00a0 A \u00f3 rudelareis andiar: Porque o Era\u00f1\u00f3 terela menester de \u00f3."
                            },
                            {
                                "text": "Chal\u00e1ron pues junos sos habian sinado bichabados, y alach\u00e1ron o ternoro, sos sinaba sasta les habia penado."
                            },
                            {
                                "text": "Y pur despandaban al ternoro, les pen\u00e1ron os julais: \u00bfPor qu\u00e9 despandais al ternoro?"
                            },
                            {
                                "text": "Y junos rudel\u00e1ron: Porque o Era\u00f1\u00f3 terela menester de \u00f3."
                            },
                            {
                                "text": "Y lo lanel\u00e1ron \u00e1 Jesus.\u00a0 Y chibando opr\u00e9 o ternoro desqueres talalores: chit\u00e1ron \u00e1 Jesus opr\u00e9."
                            },
                            {
                                "text": "Y chalando \u00f3 andiar, buchar\u00e1ron desqueres coneles andr\u00e9 a feda."
                            },
                            {
                                "text": "Y pur bigore\u00f3 sunparal al luchipen e bur e Urucal, sares os discipules en plasta\u00f1ias, perelales de pesquital se chib\u00e1ron \u00e1 majarificar \u00e1 Un-deb\u00e9l \u00e1 goles bares pre sarias as buchias, sos habian dicado,"
                            },
                            {
                                "text": "Penando: Majarificado o Crallis, sos abillela andr\u00e9 o nao e Era\u00f1or\u00f3, paz andr\u00e9 o Charos, y chimusolano andr\u00e9 o Tarpe."
                            },
                            {
                                "text": "Y yeques es Phariseyes sos sinaban enr\u00e9 \u00e1 sueti, le pen\u00e1ron: Duquendio, reprehende \u00e1 tires discipules."
                            },
                            {
                                "text": "O les rudel\u00f3: Sangue penelo, que si oconas mequelaren, as baras di\u00f1ar\u00e1n goles."
                            },
                            {
                                "text": "Y pur bigore\u00f3 sunparal, al dicar o Foros, orob\u00f3 opr\u00e9 \u00f3, penando:"
                            },
                            {
                                "text": "\u00a1Ysna! si pincharases buchi andr\u00e9 ocona tun chibes, ma astisarela lanelartucue a paz!\u00a0 Tami acana sinela ucharado de tirias aquias."
                            },
                            {
                                "text": "Presas abillar\u00e1n chibeses contra tucue, pur tires daschmanuces te chibar\u00e1n al crugos trincheras, y te chibar\u00e1n cerco, y te pandar\u00e1n pre sarias aricatas."
                            },
                            {
                                "text": "Y chibar\u00e1n tucue ostely, y \u00e1 tires chabores, sos sinelan andr\u00e9 tucue, y na mequelar\u00e1n andr\u00e9 tucue bar opr\u00e9 bar; presas na pincharaste o chiros de tiri visitacion."
                            },
                            {
                                "text": "Y chalando andr\u00e9 a cangri se chit\u00f3 \u00e1 bucharar abr\u00ed \u00e1 sares junos sos quinaban y binaban andr\u00e9 sir\u00f3,"
                            },
                            {
                                "text": "Penandoles: Libanado sinela: Minrio quer, quer de beda sinela.\u00a0 Tami sangue lo terelais querdi tunia de randes."
                            },
                            {
                                "text": "Y cata chibes bedaba andr\u00e9 a cangri.\u00a0 Tami os Manclayes es erajais, y os Libanes, y os tintines e sueti le camelaban marar."
                            },
                            {
                                "text": "Y na chanelaban que querelarse sat \u00f3.\u00a0 Presas sari a sueti sinaba moscabis pur le junelaba. "
                            }
                        ]
                    },
                    {
                        "verses": [
                            {
                                "text": "Y anac\u00f3 yeque chibes, que sinando \u00f3 andr\u00e9 a cangri bedando \u00e1 la sueti, y evangelizando, se catan\u00e1ron os Manclayes es erajais sat os pures,"
                            },
                            {
                                "text": "Y le pen\u00e1ron de ocona manera: Penamangue sa\u2019 que solar querelas oconas buchias; \u00f3 coin sinela \u00f3 sos te di\u00f1\u00f3 ocona sila."
                            },
                            {
                                "text": "Y Jesus rudel\u00f3, y les pen\u00f3: Tambien menda querelar\u00e9 sangue yeque pucha.\u00a0 Rudeladmangue:"
                            },
                            {
                                "text": "\u00bfO bautismo de Juan sinaba del Tarpe, \u00f3 de los manuces?"
                            },
                            {
                                "text": "Junos, penchababan andr\u00e9 de s\u00ed, penando: Si penaremos, que del Tarpe, penar\u00e1: \u00bfpues presas na le pachibelasteis?"
                            },
                            {
                                "text": "Y si penaremos: De los manuces, a sueti sari marelar\u00e1nos sat baras, pues terela por chachipe, que Juan sinaba Propheta."
                            },
                            {
                                "text": "Y rudel\u00e1ron que na chanelaban de duque sinaba."
                            },
                            {
                                "text": "Y les pen\u00f3 Jesus: Pues na penelo sangue, sa\u2019 que solar querelo oconas buchias."
                            },
                            {
                                "text": "Y se chib\u00f3 \u00e1 penar \u00e1 la sueti ocona parabola: Manu chit\u00f3 yeque resis, y la di\u00f1\u00f3 a rentiserar \u00e1 yeques randi\u00f1adores: y \u00f3 sinaba ausente pre baribu chiros."
                            },
                            {
                                "text": "Y yeque chibes bichab\u00f3 yeque de desqueres lacr\u00e9s \u00e1 os randi\u00f1adores, somia que le di\u00f1asen del mibao e resis.\u00a0 Tami junos cur\u00e1ron \u00e1 ocona, y le bichab\u00e1ron vac\u00edo."
                            },
                            {
                                "text": "Y aver begai bichab\u00f3 aver lacr\u00f3.\u00a0 Tami junos cur\u00e1ron tambien \u00e1 ocona, y ultrajisarandole, lo bichab\u00e1ron vac\u00edo."
                            },
                            {
                                "text": "Y limbidi\u00f3 \u00e1 bichabar \u00e1 aver trincho: \u00e1 coin junos de la mateja beda cur\u00e1ron, y le buchar\u00e1ron abr\u00ed."
                            },
                            {
                                "text": "Y pen\u00f3 o Era\u00f1\u00f3 e resis: \u00bfQu\u00e9 querelar\u00e9?\u00a0 Bichabar\u00e9 \u00e1 minrio camelado chaboro: Astis sinar, que pur le diquelen, le terelen bajin."
                            },
                            {
                                "text": "Pur le diquel\u00e1ron os randi\u00f1adores, penchab\u00e1ron andr\u00e9 s\u00ed, y pen\u00e1ron: Ocona sinela o heredero; marelemosle, somia que sinele amari a heredad."
                            },
                            {
                                "text": "Y sicobandole abr\u00ed e resis, le marel\u00e1ron.\u00a0 \u00bfQue querelar\u00e1 pues sat junos o julai e resis?"
                            },
                            {
                                "text": "Abillar\u00e1, y marelar\u00e1 \u00e1 oconas randi\u00f1adores, y di\u00f1ar\u00e1 sun resis \u00e1 averes.\u00a0 Y sasta junos lo junel\u00e1ron, le pen\u00e1ron: Na sinele andiar."
                            },
                            {
                                "text": "Y \u00f3 dicandolos, pen\u00f3: \u00bfPues que sinela ocono, sos sinela randado: A bar, sos buchar\u00e1ron junos sos edificaban, ocona abill\u00f3 \u00e1 sinar a mas udschi e esquina?"
                            },
                            {
                                "text": "Saro ocola, sos perare opr\u00e9 ocola bar, quebrantado sinar\u00e1: y opr\u00e9 coin siro per\u00e1re, le nacicar\u00e1."
                            },
                            {
                                "text": "Y os Manclayes es erajais, y os Libanes le camelaban chibar baste andr\u00e9 ocola ocana, tami canguel\u00e1ron \u00e1 la sueti: presas jabill\u00e1ron, que contra junos terelaba penado ocona varda."
                            },
                            {
                                "text": "Y acechandole bichab\u00e1ron juntunes, sos se fingiesen laches, somia ustilarle andr\u00e9 alguna varda, y lliguerarle \u00e1 la jurisdicion, y solar e Poresquero."
                            },
                            {
                                "text": "Oconas pues le puchab\u00e1ron, penando: Duquendio, chanelamos que penelas y bedelas mistos; y que na querelas bajin \u00e1 cayque, sino que bedelas en chachipen o drun de Deb\u00e9l."
                            },
                            {
                                "text": "\u00bfA amangue sinela mistos poquinar costi\u00f1i \u00e1 C\u00e6sar, \u00f3 nanai?"
                            },
                            {
                                "text": "Y \u00f3, jabillando a choripen de junos, les pen\u00f3: \u00bfPresas tentisarais mangue?"
                            },
                            {
                                "text": "Mequelame dicar yeque cal\u00e9.\u00a0 \u00bfDe coin sinela a chichi, y o letrero, sos terela?\u00a0 De C\u00e6sar; le rudel\u00e1ron junos."
                            },
                            {
                                "text": "Y les pen\u00f3: Pues di\u00f1elad \u00e1 C\u00e6sar ma sinela de C\u00e6sar: y \u00e1 Deb\u00e9l ma sinela de Deb\u00e9l."
                            },
                            {
                                "text": "Y na astis\u00e1ron reprehender desquerias vardas anglal e sueti: tami dar\u00e1nelados de sun respuesta sonsibel\u00e1ron."
                            },
                            {
                                "text": "Tambien se bigore\u00e1ron yeques os Sadduceyes, sos nieguisarelan a resurreccion, y le puchab\u00e1ron."
                            },
                            {
                                "text": "Penando: Duquendio: Moyses ha libanado andr\u00e9 sun emb\u00e9o: Si merare o plal de manu terelando romi, bi mequelar chabores, que se romandi\u00f1ase sat sir\u00f3 o plal, y ardi\u00f1ele linage \u00e1 desquero plal."
                            },
                            {
                                "text": "Pues sinaban efta plalores, y ustil\u00f3 romi o mas baro, y mer\u00f3 bi chabores."
                            },
                            {
                                "text": "Y la ustil\u00f3 o duincho, y mer\u00f3 tambien bi chaboro."
                            },
                            {
                                "text": "Y la ustil\u00f3 o trincho.\u00a0 Y andiar en begai sares os efta, sos mer\u00e1ron bi mequelar sucesion."
                            },
                            {
                                "text": "Segritona es sares mer\u00f3 tambien a romi."
                            },
                            {
                                "text": "\u00bfPues andr\u00e9 a resurreccion, de coin de junos sinar\u00e1 romi?\u00a0 Presas sares os efta la terel\u00e1ron por romi."
                            },
                            {
                                "text": "Y Jesus les pen\u00f3: Os chabores de ocona sueti se romandi\u00f1elan, y sinelan di\u00f1ados en romandi\u00f1ipen:"
                            },
                            {
                                "text": "Tami junos sos sinar\u00e1n juzgados cabalicos de ocola sueti, y e resurreccion es mul\u00e9s, na se romandi\u00f1ar\u00e1n, ni sinar\u00e1n di\u00f1ados en romandi\u00f1ipen."
                            },
                            {
                                "text": "Presas n\u2019astis que merelen but\u00e9r: presas sunelan iguales \u00e1 os Manfarieles, y chabores sinelan de Deb\u00e9l, pur sinelan chabores e resurreccion."
                            },
                            {
                                "text": "Y que os mules terelan de ardi\u00f1ar, lo dial\u00f3 tambien Moyses, pur sunparal \u00e1 la beldolaya araquer\u00f3 al Era\u00f1\u00f3, o Deb\u00e9l de Abraham, y o Deb\u00e9l de Isaac, y o Deb\u00e9l de Jacob."
                            },
                            {
                                "text": "Y na sinela Deb\u00e9l es mules, sino es vivos: presas sares vivisarelan \u00e1 \u00f3."
                            },
                            {
                                "text": "Y rudelando yeques es Liban\u00e9s, le pen\u00e1ron: Duquendio, mistos terelas penado."
                            },
                            {
                                "text": "Y dara\u00f1el\u00e1ron \u00e1 puchabarle but\u00e9r."
                            },
                            {
                                "text": "Y \u00f3 les pen\u00f3: \u00bfSasta penelan, que o Christo sinela Chaboro e David?"
                            },
                            {
                                "text": "Y o matejo David penela andr\u00e9 o emb\u00e9o es Psalmes: Pen\u00f3 o Era\u00f1\u00f3 \u00e1 minrio Era\u00f1or\u00f3: bestelatucue \u00e1 minri bastari,"
                            },
                            {
                                "text": "Disde que bucharele \u00e1 tires daschmanuces bajines de tires pindr\u00e9s."
                            },
                            {
                                "text": "Si David o araquerela Era\u00f1\u00f3: \u00bfPues sasta sinela chaboro de \u00f3?"
                            },
                            {
                                "text": "Y junelando sari a sueti, pen\u00f3 \u00e1 desqueres discipules:"
                            },
                            {
                                "text": "Garabelaos de os Libanes, sos se alendelan \u00e1 pirelar sat nub\u00e9s bares, y les pesquibela sinar saludados andr\u00e9 os masqueres, y camelan as brotoborias bestis andr\u00e9 as synagogas, y os brotobores asientos andr\u00e9 as jachipenes;"
                            },
                            {
                                "text": "Sos jamelan os queres es piulias, querelando barias ocanagimias.\u00a0 Oconas terelar\u00e1n condenacion mas bari. "
                            }
                        ]
                    },
                    {
                        "verses": [
                            {
                                "text": "Y sinando diando, dic\u00f3 os balbales sos bucharaban desquerias ofrendas andr\u00e9 a jestari e manchin."
                            },
                            {
                                "text": "Y dic\u00f3 tambien yeque piuli chorori, sos chibelaba dui cales chinores."
                            },
                            {
                                "text": "Y pen\u00f3: Aromali sangue penelo, que ocona chorori piuli ha chibado but\u00e9r que sares os av\u00e9res."
                            },
                            {
                                "text": "Presas sares ocolas terelan bucharado som\u00eda ofrendas de Deb\u00e9l, de ma les sobresarela: Tami ocona de desqueri erdicha terela chibado saro o jayere sos terelaba."
                            },
                            {
                                "text": "Y rudel\u00f3 \u00e1 yeques, sos penaban de la cangri, que sinaba chiti de barias pacuarias, y de di\u00f1ipenes:"
                            },
                            {
                                "text": "Oconas buchias sos diquelais, abillar\u00e1n chibeses, pur na sinar\u00e1 mequelada bar opr\u00e9 bar, sos na sinar\u00e1 demolida."
                            },
                            {
                                "text": "Y le puchab\u00e1ron, y pen\u00e1ron: \u00bfDuquendio, pur sinar\u00e1 ocono? y que simache sinar\u00e1, pur ocono comenz\u00e1re \u00e1 sinar?"
                            },
                            {
                                "text": "O pen\u00f3: Diquelad, que na sineleis jongabados: presas baribustres abillar\u00e1n andr\u00e9 minrio nao, penando: Menda sinelo, y o chiros sinela sunparal: garabelaos pues de chalar palal de junos."
                            },
                            {
                                "text": "Y pur junelareis chingaripenes y jestias, sangue na cangueleis: presas jomte que ocono anaquele brotoboro, tami na sinar\u00e1 yescotria a anda."
                            },
                            {
                                "text": "Entonces les penaba: Se ardi\u00f1ar\u00e1 sueti contra sueti, y chim contra chim."
                            },
                            {
                                "text": "Y sinar\u00e1 bares jolili-motos por os gaues, y salip\u00e9nes, y boquises y sinar\u00e1 buchias espantosas, y barias simaches e Charos."
                            },
                            {
                                "text": "Tami anglal de saro ocono sangue ustilar\u00e1n, y plasta\u00f1ar\u00e1n, entregisarando sangue \u00e1 as Synagogas, y \u00e1 os estaripeles, y lliguerar\u00e1n sangue \u00e1 os Crallises, y \u00e1 os Poresqueres, por minrio nao:"
                            },
                            {
                                "text": "Y ocono sinar\u00e1 sasta machiria \u00e1 sangue."
                            },
                            {
                                "text": "Terelad yeque buchi silni andr\u00e9 jires carl\u00e9s, o na penchabar anglal ma terelais de rudelar."
                            },
                            {
                                "text": "Presas menda di\u00f1ar\u00e9 sangue mui y chaneleria, al que n\u2019astisarelar\u00e1n resistir, ni contrapenar sares jires daschmanuces:"
                            },
                            {
                                "text": "Y sinareis entregados de jires batuces, y plalores, y rati, y monr\u00e9s, y querelar\u00e1n merar a y\u00e9ques de sangue."
                            },
                            {
                                "text": "Y sares aborrecer\u00e1n \u00e1 sangue pre minrio nao."
                            },
                            {
                                "text": "Tami na se najabar\u00e1 yeque bal de jires jer\u00e9s."
                            },
                            {
                                "text": "Sat jiri paciencia listrabareis jirias ochias."
                            },
                            {
                                "text": "Pues pur dic\u00e1reis \u00e1 Jerusal\u00e9m pandada al crugos de jundunares, entonces chanelad que sun najipen sinela sunparal."
                            },
                            {
                                "text": "Entonces junos sos sinelan andr\u00e9 la Jud\u00e9a, najalelen \u00e1 os bures: y junos en medio de sir\u00f3 se sicobelen abr\u00ed; y junos andr\u00e9 os bures na chalen andr\u00e9 de sir\u00f3."
                            },
                            {
                                "text": "Presas oconas sinelan chibeses de venganza, somia se perelalen sarias as buchias, sos sinelan libanadas."
                            },
                            {
                                "text": "Tami ysna de las cambrias, y de ocolas sos di\u00f1elan de mamisarar andr\u00e9 ocolas chibeses!\u00a0 Presas sinar\u00e1 bari apretura opr\u00e9 a pu, y ira para ocona sueti."
                            },
                            {
                                "text": "Y perar\u00e1n \u00e1 filo e estuche: y sinar\u00e1n lliguerados utildes \u00e1 sares os chimes, y Jerusal\u00e9m sinar\u00e1 hollada de los Busn\u00e9s: disde que se perele o chiros es Busnes."
                            },
                            {
                                "text": "Y terelar\u00e1 sim\u00e1ches Cam, y andr\u00e9 a Chimutra, y andr\u00e9 as cherdillas; y andr\u00e9 la pu tr\u00e1qui es manuces pre a confusion sos querelara a chumas e moros, y de sus panias."
                            },
                            {
                                "text": "Sinando os manuces yertos por o dal y canguelo es buchias, sos opre abillaran \u00e1 sari a sueti: presas as silas e Tarpe sinar\u00e1n conmovidas:"
                            },
                            {
                                "text": "Entonces diquelar\u00e1n al Chaboro e manu ab\u00edllar opr\u00e9 yeque paros sat ezor baro y chimusolano."
                            },
                            {
                                "text": "Pur comenzaren pues \u00e1 perelarse oconas buchias, diquelad, y ardi\u00f1elad jires jeres; presas sunparal sinela jire mestep\u00e9."
                            },
                            {
                                "text": "Y les pen\u00f3 yeque semejanza: Diquelad a carschta-heila, y sarias as carschtas."
                            },
                            {
                                "text": "Pur bucharelan ya abr\u00ed de s\u00ed o mibao, jabillais que sunparal sinela o canriano."
                            },
                            {
                                "text": "Andiar tambien sangue, pur dicalareis querelarse oconas buchias, chanelad que sunparal sinela o chim de Deb\u00e9l."
                            },
                            {
                                "text": "Aromali sangue penelo, que na nacar\u00e1 ocona generacion, disde que sarias oconas buchias sinar\u00e1n quereladas."
                            },
                            {
                                "text": "O Charos y la pu nacabar\u00e1n: tami minrias vardas na nacar\u00e1n."
                            },
                            {
                                "text": "Diquelad pues por sangue, na sinele que jires carl\u00e9s se carguisarelen de glotoneria y de matipen, y de las gramias de ocona chipen: y que abillele de repente opr\u00e9 sangue ocola chibes."
                            },
                            {
                                "text": "Presas andiar sasta yeque maluno abillar\u00e1 opr\u00e9 sares sos sinelan opr\u00e9 a chichi de sari a jolili."
                            },
                            {
                                "text": "Pues sinelad de vela manguelando \u00e1 Un-deb\u00e9l andr\u00e9 saro chiros, somia que sineleis cabalicos de najar sarias oconas buchias, sos jomte sinar, y de sinar andre pindr\u00e9, anglal e Chaboro e manu."
                            },
                            {
                                "text": "Y sinaba bedando andr\u00e9 a cangri: ta arachis chalaba abr\u00ed, y lo nacaba andr\u00e9 o bur, araquerado e Urucal."
                            },
                            {
                                "text": "Y sari a sueti se ardi\u00f1el\u00f3 de clarico, somia abillar, a junarle andr\u00e9 a cangri. "
                            }
                        ]
                    },
                    {
                        "verses": [
                            {
                                "text": "Y sinaba sunparal a fiesta es Azymos, sos sinela araquerada Ciria:"
                            },
                            {
                                "text": "Y os Manclayes es Erajais, y os Libanes orotaban sasta querelarian merar \u00e1 Jesus: tami canguelaban \u00e1 la sueti."
                            },
                            {
                                "text": "Y Satanas chal\u00f3 andr\u00e9 Judas, sos terelaba por aver nao Iscariotes, yeque es duideque."
                            },
                            {
                                "text": "Y chal\u00f3, y trat\u00f3 sat os Manclayes es Erajais, y sat os Baraderes de sasta se le entreguisaria."
                            },
                            {
                                "text": "Y se alend\u00e1ron, y concert\u00e1ron de di\u00f1arle jayere."
                            },
                            {
                                "text": "Y sinaba sat junos de acuerdo.\u00a0 Y orotaban chiros, somia entreguisarlo bi concurso de sueti."
                            },
                            {
                                "text": "Y abill\u00f3 pues o chibes es azymos; pur jomte merar a Ciria."
                            },
                            {
                                "text": "Y bichab\u00f3 \u00e1 Pedro, y \u00e1 Juan, penando: Chalad \u00e1 chitarnos a Ciria somia que jamelemos."
                            },
                            {
                                "text": "Y junos pen\u00e1ron: \u00bfAnduque camelas que la querelemos?"
                            },
                            {
                                "text": "Y les pen\u00f3: Yescotria que chaleis andr\u00e9 o foros, rachelareis yeque manu, sos lliguerela coro de pani: chalad le palal disde o quer, anduque chalar\u00e1 andr\u00e9."
                            },
                            {
                                "text": "Y penelad al julai e quer: O duquendio tucue penela: \u00bfAnduque sinela a cumorra, duque terelo que jamar a Ciria sat minr\u00e9s discipules?"
                            },
                            {
                                "text": "Y \u00f3 diar\u00e1 sangue yeque cumorra bari, chiteladla ot\u00e9."
                            },
                            {
                                "text": "Y junos chal\u00e1ron, y lo alach\u00e1ron andiar sasta les terelaba penado, y child\u00e1ron a Ciria."
                            },
                            {
                                "text": "Y pur sinaba chiros, se bejel\u00f3 \u00e1 la mensalle, y os duideque Ap\u00f3stoles sat \u00f3."
                            },
                            {
                                "text": "Y les pen\u00f3: Sat pesquital he camelado jamar con-a-sangue ocona Ciria, anglal de merar."
                            },
                            {
                                "text": "Presas sangue penelo, que na jamar\u00e9 buter de sir\u00f3 disde que sinele perelada andr\u00e9 o chim de Deb\u00e9l."
                            },
                            {
                                "text": "Y ustilando a bada, di\u00f1\u00f3 garapatias, y pen\u00f3: Ustilad, y distribuidlo enr\u00e9 sangue."
                            },
                            {
                                "text": "Presas sangue penelo, que na piyar\u00e9 but\u00e9r e mibao e resis, disde que abillele o chim de Deb\u00e9l."
                            },
                            {
                                "text": "Y terelando ustilado o manro, di\u00f1\u00f3 garapatias, y o asparab\u00f3, y se lo di\u00f1\u00f3, penando: Ocona sinela minrio trupos, sos sinela di\u00f1ado por sangue: ocona querelad en f\u00e1cho de mangue."
                            },
                            {
                                "text": "Y andiar matejo a bada, palal de terelar jamado, penando: Ocona bada sinela o Nebo Testamento en minri rati, sos sinar\u00e1 butanada por sangue."
                            },
                            {
                                "text": "Tami diquelad acoi, que la baste de \u00f3 sos mangue entreguisarela, con-a-mangue sinela \u00e1 la mensalle."
                            },
                            {
                                "text": "Aromali o Chaboro e manu chala, sasta ma sinela decretado: \u00a1Tami ysna de ocola manu por coin sinar\u00e1 entreguisarado!"
                            },
                            {
                                "text": "Y junos se chib\u00e1ron \u00e1 puchabarse yeques \u00e1 averes, coin de junos sinaria \u00f3, sos terelaba que querelar ocono."
                            },
                            {
                                "text": "Y se ardi\u00f1\u00f3 tambien enr\u00e9 junos jestia, coin de junos bichotaba sinar mas baro."
                            },
                            {
                                "text": "Tami \u00f3 les pen\u00f3: Os Crallises es Busn\u00e9s se era\u00f1orean de junos, y junos sos terelan sila opr\u00e9 de junos sinelan araquerados quereladores de mistos."
                            },
                            {
                                "text": "Tami sangue no andiar: antes \u00f3 sos sinela mas baro enr\u00e9 sangue, querelese sasta o mendesquero, y o sos broto sinela, sasta o sos sirvisarela."
                            },
                            {
                                "text": "Presas \u00bfcoin sinela mas baro, el sos sinela bejalado \u00e1 la mensalle, \u00f3 el sos servisarela?\u00a0 \u00bfNa sinela mas baro el sos sinela bejalado \u00e1 la mensalle?\u00a0 Pues menda sinelo en medio de sangue, andiar sasta o sos sirvisarela."
                            },
                            {
                                "text": "Tami sangue sinelais junos sos terelais permanecido con-a-mangue andr\u00e9 minrio tremendo."
                            },
                            {
                                "text": "Y por ocono chitelo menda o chim para sangue, sasta minrio Dada lo chit\u00f3 para mangue,"
                            },
                            {
                                "text": "Somia que jameleis y piyaleis \u00e1 minri mensalli andr\u00e9 minrio chim, y sangue bejeleis opr\u00e9 thronos somia juzgar \u00e1 las duideque tribus de Israel."
                            },
                            {
                                "text": "Y pen\u00f3 \u00f3 Era\u00f1or\u00f3 buter: Simon, Simon, diquela que Satanas ha mangado tucue somia zarandear tucue sasta gi."
                            },
                            {
                                "text": "Tami menda he manguelado por tucue, que na faltisarele t\u00edri f\u00e9: y tucue yeque begai convertido, confirma a tires plalores."
                            },
                            {
                                "text": "O le pen\u00f3: Era\u00f1\u00f3, sarmu\u00f1\u00e9 sinelo chalar sa\u2019tucue aun \u00e1 estaripel, y \u00e1 meripen."
                            },
                            {
                                "text": "Tami Jesus le pen\u00f3: Te penelo, Pedro, que na giyabelar\u00e1 sejonia o basn\u00f3, sin que trin begais has penado que na pincharelas mangue.\u00a0 Y les pen\u00f3:"
                            },
                            {
                                "text": "Pur sangue bichab\u00e9 bi quisobu, y bi manronea, y bi tirajais, \u00bfpor baji sangue faltisar\u00f3 yeque buchi?"
                            },
                            {
                                "text": "Y junos rudel\u00e1ron: Chi.\u00a0 Yescotria les pen\u00f3: Pues acana coin terela quisobu, ustilelo; y tambien manronea: y \u00f3 sos na lo terela, binele desquero gate y quinele janro."
                            },
                            {
                                "text": "Presas sangue penelo que jomte que se diquele perelado andr\u00e9 mangue aun ocono sos sinela libanado; Y sinaba jinado sat os chor\u00e9s.\u00a0 Presas as buchias sos pajabelan \u00e1 mangue, terelan desquero cumplimiento."
                            },
                            {
                                "text": "Tami junos rudel\u00e1ron: Era\u00f1o, he acoi dui janres.\u00a0 Y \u00f3 les pen\u00f3: Barsamia."
                            },
                            {
                                "text": "Y chalando abr\u00ed, se guill\u00f3, sasta solia, al bur es zetallas.\u00a0 Y l\u00e9 sinaban tambien plasta\u00f1ando desqueres discipules."
                            },
                            {
                                "text": "Y pur bigore\u00f3 al stano, les pen\u00f3: Manguelad \u00e1 Un-deb\u00e9l? somia que na chaleis andr\u00e9 chungalo."
                            },
                            {
                                "text": "Y se chal\u00f3 de junos dur, sasta astis bucharar yeque bar: Y chitado de chanelis, manguelaba,"
                            },
                            {
                                "text": "Penando: Dada, si camelas, naquele de mangue ocona bada: Tami na se querele minri pesquital, sino tiri."
                            },
                            {
                                "text": "Y le bichot\u00f3 yeque Manfariel e Charos, sos le confortaba.\u00a0 Y chibado en dua, manguelaba sat sila but\u00e9r."
                            },
                            {
                                "text": "Y sinaba desquero sudor, sasta gotas de rati, sos peraba disde la chiquen."
                            },
                            {
                                "text": "Y sasta se ardi\u00f1\u00f3 de manguelar, abill\u00f3 \u00e1 desquer\u00e9s discipules, y los alach\u00f3 sornando de charabury."
                            },
                            {
                                "text": "Y les pen\u00f3: \u00bfPresas querelais sobindoy? ardi\u00f1aos, y manguelad, somia que na chaleis andr\u00e9 o chungalo."
                            },
                            {
                                "text": "Y sasta sinaba \u00f3 aun penando, se dic\u00f3 yeque plasta\u00f1i de manuces: y \u00f3 sos het\u00f3 Judas, yeque es duideque, chalaba anglal de junos: y bigore\u00f3 \u00e1 Jesus somia chupendarle."
                            },
                            {
                                "text": "Tami Jesus le pen\u00f3: \u00bfJudas, sat chupendi entreguisar\u00e9las al Chaboro e manu?"
                            },
                            {
                                "text": "Y pur dic\u00e1ron junos sos sinaban sat \u00f3, ma chalaba \u00e1 anacar, le pen\u00e1ron: Era\u00f1\u00f3, \u00bfcuraremos sat o janro?"
                            },
                            {
                                "text": "Y yeque de junos cur\u00f3 \u00e1 yeque lacr\u00f3 e Manclay es erajais, y chin\u00f3 de \u00f3 o can bastar\u00f3."
                            },
                            {
                                "text": "Tami Jesus, ustilando a varda, pen\u00f3: Mequelad disde acoi.\u00a0 Y pajab\u00f3 de \u00f3 o can, y le chib\u00f3 lacho."
                            },
                            {
                                "text": "Y pen\u00f3 Jesus \u00e1 os Manclayes es Erajais, y \u00e1 os Baranderes e cangri, y \u00e1 os Pur\u00e9s, sos habian abillado ot\u00e9: \u00bfPresas sasta \u00e1 rand\u00e9 terelais chalado abr\u00ed sat janr\u00e9s y cat\u00e9s?"
                            },
                            {
                                "text": "Habiendo sinado cata chib\u00e9s con-a-sangue andr\u00e9 \u00e1 cangri, na bucharasteis as baste contra mangue: tami ocona sinela jire ocana, y a sila es bengues."
                            },
                            {
                                "text": "Y bucharando baste opr\u00e9 \u00f3, le lliguer\u00e1ron al quer e Pontesquer\u00f3: y Pedro le plasta\u00f1aba muy dur."
                            },
                            {
                                "text": "Y terelando urdiflado yaque en medio e atrio, y bestelandose junos al crugos, sinaba tambien Pedro en medio de junos."
                            },
                            {
                                "text": "Yeque lacr\u00ed, pur le dic\u00f3 bestelado \u00e1 la yaque, lo di\u00f3 emposun\u00f3, y pen\u00f3: Y ocona sat \u00f3 sinaba."
                            },
                            {
                                "text": "Tami \u00f3 lo neguisar\u00f3, penando: Cadchi, na lo pincharelo."
                            },
                            {
                                "text": "Y una fremita palal, dicandolo aver, pen\u00f3: Y tucue de junos sinelas, Y pen\u00f3 Pedro: Manu, na sinelo."
                            },
                            {
                                "text": "Y nacada sasta yesque ocana, chamuliaba aver y penaba: Aromali ocona sat \u00f3 sinaba: Presas sinela tambien Galil\u00e9o."
                            },
                            {
                                "text": "Y pen\u00f3 Pedro: Manu na chanelo ma penelas.\u00a0 Y andr\u00e9 \u00f3 matejo chiros, pur o sinaba aun chamuliando, giyabel\u00f3 o basno."
                            },
                            {
                                "text": "Y voltisarandose o Era\u00f1\u00f3, di\u00f3 \u00e1 Pedro.\u00a0 Y Pedro se parel\u00f3 e varda e Era\u00f1or\u00f3 sasta le habia penado: Anglal que o basn\u00f3 giyabele; mangue neguisarer\u00e1s trin begais:"
                            },
                            {
                                "text": "Y chalando Pedro abr\u00ed, orob\u00f3 baribu."
                            },
                            {
                                "text": "Y ocolas sos terelaban \u00e1 Jesus, o caqueraban, curandole."
                            },
                            {
                                "text": "Y le uchar\u00e1ron as aquias, y le cur\u00e1ron en la chichi, y le puchababan, y chamuliaban: Penamangue, coin sinela \u00f3 sos cur\u00f3 tucue:"
                            },
                            {
                                "text": "Y penaban averes baribustrias buchias zerma\u00f1ando contra \u00f3."
                            },
                            {
                                "text": "Y pur sin\u00e1ba de chibes se catan\u00e1ron os pur\u00e9s e sueti, y os Manclayes es Erajais, y os Libanes, y o lliguer\u00e1ron \u00e1 desqueri beia, y le pen\u00e1ron: Si tucue sinelas o Christo, pen."
                            },
                            {
                                "text": "Y les pen\u00f3: Si sangue lo pen\u00e1re, na pachibelareis mangue."
                            },
                            {
                                "text": "Tambien si sangue puchab\u00e1re, na rudelareis mangue, ni chitareis en mestepen."
                            },
                            {
                                "text": "Tami desde acana o Chaboro e manu sinar\u00e1 bejelado \u00e1 la bastari e sila de Deb\u00e9l."
                            },
                            {
                                "text": "Pen\u00e1ron averes: \u00bfAndiar, tucue sinelas o Chaboro de Deb\u00e9l?\u00a0 O pen\u00f3: Sangue penelais que menda lo sinelo."
                            },
                            {
                                "text": "Y junos pen\u00e1ron: \u00bfQu\u00e9 but\u00e9r machiria jomte? pues mu matejos lo habemos junelado de la mui de \u00f3. "
                            }
                        ]
                    },
                    {
                        "verses": [
                            {
                                "text": "Y se ardi\u00f1\u00f3 sari ocola sueti, y lo lliguer\u00e1ron \u00e1 Pilato."
                            },
                            {
                                "text": "Y se chit\u00e1ron \u00e1 acusarle, penando: A ocona terelamos alachado pervirtiendo \u00e1 amari sueti, y vedando platisarar jayere \u00e1 C\u00e6sar, y penando que \u00f3 sinela Christo Crallis."
                            },
                            {
                                "text": "Y Pilato le puchab\u00f3, y pen\u00f3: \u00bfSinelas tucue o Crallis es Chuti?\u00a0 Y \u00f3 le rudel\u00f3 penando: Tucue lo penelas."
                            },
                            {
                                "text": "Pen\u00f3 Pilato \u00e1 os Manclayes es Erajais, y \u00e1 la sueti: Chichi, sos sinela choro alachelo andr\u00e9 ocona manu."
                            },
                            {
                                "text": "Tami junos insistian, penando: Terela alborotado a sueti sat la beda, sos chibela por sari la Jud\u00e9a, comenzando desde o chim de Galil\u00e9a, disde acoi."
                            },
                            {
                                "text": "Pilato, sos junel\u00f3 penar Galil\u00e9a, puchab\u00f3 si sinaba de Galil\u00e9a."
                            },
                            {
                                "text": "Y pur chanel\u00f3, que sinaba e jurisdicion de Herodes, lo bichab\u00f3 \u00e1 Herodes: sos al chiros socababa tambien andr\u00e9 Jerusal\u00e9m."
                            },
                            {
                                "text": "Y Herodes pur dic\u00f3 \u00e1 Jesus, se alend\u00f3 baribu.\u00a0 Presas de baribu chiros le terelaba camelado dicar, presas habia junelado penar de \u00f3 barias buchias, y fronsaperaba dicarle querelar alguno zibo."
                            },
                            {
                                "text": "Le querel\u00f3 pues baribustrias preguntas: Tami \u00f3 le rudelaba chichi."
                            },
                            {
                                "text": "Y sinaban os Manclayes es erajais, y os Libanes acusandole silamente."
                            },
                            {
                                "text": "Y Herodes sat desqueres jundun\u00e1res \u00f3 despreci\u00f3: y caquerandole le querel\u00f3 chitar yeque conel parno, y aver begai o limbidi\u00f3 \u00e1 Pilato."
                            },
                            {
                                "text": "Y ocola chibes se querel\u00e1ron monres Herodes y Pilato; presas palal sinaban daschmanuces entre s\u00ed."
                            },
                            {
                                "text": "Pilato pues araquer\u00f3 \u00e1 os Manclayes es erajais, y \u00e1 os Barand\u00e9res, y \u00e1 la sueti."
                            },
                            {
                                "text": "Y les pen\u00f3: Terelais lanelado \u00e1 mangue ocona manu, sasta pervertidor e sueti; y diquelad que puchab\u00e1ndole menda anglal de sangue, na alach\u00e9 andr\u00e9 ocona manu yeque de ocolas buchias chorias de que o acusais."
                            },
                            {
                                "text": "Ni Herodes Crallis: presas sangue bichab\u00e9 \u00e1 \u00f3, y he acoi que se ha probisarado chichi, sos merezca meripen."
                            },
                            {
                                "text": "Y andiar le despandar\u00e9 despues de terelar curado."
                            },
                            {
                                "text": "Y debisaraba despandarles yeque estardo andr\u00e9 o chibes e fiesta."
                            },
                            {
                                "text": "Y sari a sueti di\u00f1\u00f3 goles catan\u00e9s, penando: Querelad merar a ocona, y despandanos \u00e1 Barrab\u00e1s."
                            },
                            {
                                "text": "Ocona habia sinado bucharado andr\u00e9 l\u2019estaripel por yeque sedicion ardi\u00f1ada andr\u00e9 o foros, y por yeque mordipen."
                            },
                            {
                                "text": "Y Pilato les chamuli\u00f3 de nuevo, camelando despandar \u00e1 Jesus."
                            },
                            {
                                "text": "Tami junos limbidiaban \u00e1 di\u00f1ar goles, penando: A la trijul con \u00f3, A la trijul con \u00f3."
                            },
                            {
                                "text": "Y \u00f3 a trincha begai les pen\u00f3: \u00bfPues qu\u00e9 choro ha querdi ocona?\u00a0 Menda na alachelo andr\u00e9 \u00f3 necautia causa de meripen: le curelar\u00e9 pues y le despandar\u00e9."
                            },
                            {
                                "text": "Tami junos insistian mangando \u00e1 goles bares, que sinase trijulado, y ardi\u00f1aban but\u00e9r sus goles."
                            },
                            {
                                "text": "Y Pilato penchab\u00f3, que se querelara ma junos mangaban."
                            },
                            {
                                "text": "Y les despand\u00f3 \u00e1 \u00f3 sos por sedicion, y mordipen habia sinado bucharado andr\u00e9 l\u2019estaripel, al sos habian mangado: y entregisar\u00f3 \u00e1 Jesus \u00e1 las bastes de junos."
                            },
                            {
                                "text": "Y pur lo lliguer\u00e1ron, ustil\u00e1ron yeque manu de Cyrene, sos se het\u00f3 Sim\u00f3n, sos abillaba de yeque cosque: y le carguisar\u00e1ron la trijul, somia que la lliguerase palal de Jesus."
                            },
                            {
                                "text": "Y le plasta\u00f1aban yeque plasta\u00f1i bari de sueti, y de cadchias, sos le pla\u00f1ian y orobaban."
                            },
                            {
                                "text": "Tami Jesus? l\u00edmbidiandose hacia siras, les pen\u00f3: Dugidas de Jerusal\u00e9m, na orobeis opr\u00e9 mangue; antes orobad opr\u00e9 jirias matejas, ta opr\u00e9 jires chabor\u00e9s."
                            },
                            {
                                "text": "Presas abillar\u00e1n chibeses andr\u00e9 que penar\u00e1n: Majaradas as est\u00e9riles, y as porias, sos na concibi\u00e9ron, y as chuchai sos na di\u00f1\u00e1ron de mamisarar."
                            },
                            {
                                "text": "Entonces se chibar\u00e1n \u00e1 penar \u00e1 as playas: Perad opr\u00e9 amangue: y \u00e1 os bures: Ucharadnos."
                            },
                            {
                                "text": "Presas si andr\u00e9 carschta bardry querelan ocono, \u00bfandr\u00e9 a seca, que se querelar\u00e1?"
                            },
                            {
                                "text": "Y lligueraban tambien sat \u00f3 dui averes, sos sinaban chores, somia mulabarlos."
                            },
                            {
                                "text": "Y pur bigore\u00e1ron \u00e1 o stano, sos se heta de la Calav\u00e9ra, le trijul\u00e1ron ot\u00e9; y os dui rand\u00e9s, yeque \u00e1 la bastari, y aver \u00e1 la can."
                            },
                            {
                                "text": "Tami Jesus penaba: Dada, ojabesalos: presas na chanelan, ma querelan.\u00a0 Y dividiendo desqueres talalor\u00e9s, buch\u00e1ron sustirias."
                            },
                            {
                                "text": "Y a sueti sinaba dicando, y os Manclayes catanamente sat junos o denostabelaban, y penaban: A averes chib\u00f3 lacho, listrabese \u00e1 s\u00ed matejo, si ocona sinela o Christo, o camelado de Deb\u00e9l."
                            },
                            {
                                "text": "Le caqueraban tambien os jundunares, chalando sunparal \u00e1 \u00f3, y chitandole anglal vinagre."
                            },
                            {
                                "text": "Y penando: Si tucue sinelas o Crallis es Chuti, listrabelate \u00e1 tun matejo."
                            },
                            {
                                "text": "Y sinaba opr\u00e9 \u00f3 yeque titulo libanado andr\u00e9 letras Griegas, Latinas y Ybuchias: Ocona sinela o Crallis es Chuti."
                            },
                            {
                                "text": "Y yeque de ocolas randes, sos sinaban luanados, o injuriaba, penando: Si tucue sinelas o Christo, listrabela \u00e1 tun matejo, y \u00e1 amangue."
                            },
                            {
                                "text": "Tami o aver rudelando, le chingar\u00f3, penando: Ni aun tucue canguelas \u00e1 Deb\u00e9l, sinando andr\u00e9 a mateja coryp\u00e9ny?"
                            },
                            {
                                "text": "Aromali amangue urgiyamos por amaro grecos, presas ustilamos ma merecen amarias obras: tami ocona chichi choro ha querdi."
                            },
                            {
                                "text": "Y pen\u00e1ba \u00e1 Jesus: Era\u00f1\u00f3, enjallate de mangue pur abillares \u00e1 tun chim."
                            },
                            {
                                "text": "Y Jesus le pen\u00f3; Aromali te penelo, que achibes sinar\u00e1s con-a-mangue andr\u00e9 o Paraiso."
                            },
                            {
                                "text": "Y sinaba ya casi a ocana zobia, y sari a chiquen se uchar\u00f3 de tinieblas disde a ocana nubia."
                            },
                            {
                                "text": "Y se chit\u00f3 orun\u00e9 o Cam: y o velo e cangri se asparab\u00f3 pr\u00e9 medio."
                            },
                            {
                                "text": "Y Jesus di\u00f1ando yeque gole baro, pen\u00f3: Dada: andr\u00e9 tirias bastes encomiendo minrio ylo: y penando ocono, espir\u00f3."
                            },
                            {
                                "text": "Y pur dic\u00f3 o Centurion ma habia anacado, di\u00f1\u00f3 chimusolano \u00e1 Deb\u00e9l, penando: Aromali, ocona manu sinaba lacho."
                            },
                            {
                                "text": "Y sari a sueti sos sunparal sinaba, pur dicaba ma anacaba, se limbidiaba curandose andr\u00e9 os chep\u00e9s."
                            },
                            {
                                "text": "Y sares os pincherados de Jesus, y as cadchias sos le habian plasta\u00f1ado de Galil\u00e9a, sinaban dicando oconas buchias de dur."
                            },
                            {
                                "text": "Y he acoi yeque gacho araquerado Joseph, sos sinaba Barander, gacho lach\u00f3 ta justo:"
                            },
                            {
                                "text": "Sos na habia consentido andr\u00e9 o consejo, ni andr\u00e9 os hechos de junos, de Arimath\u00e9a, foros e Jud\u00e9a, sos ujaraba o chim de Deb\u00e9l."
                            },
                            {
                                "text": "Ocona bigore\u00f3 \u00e1 Pilato, y le mang\u00f3 o trupos de Jesus."
                            },
                            {
                                "text": "Y habiendole nicabado, lo involvisar\u00f3 andr\u00e9 yeque sabana parni, y lo child\u00f3 andr\u00e9 yeque sepulchro querdi andr\u00e9 un bur, anduque cayque disde entonces habia sinado childado."
                            },
                            {
                                "text": "Y sinaba o chibes de Parasceve, y sunparal sinaba a Canch\u00e9."
                            },
                            {
                                "text": "Y abillando tambien as cadchias sos habian plasta\u00f1ado \u00e1 Jesus desde Galil\u00e9a, dic\u00e1ron o sepulchro, y a beda en que sinaba childado desquero trupos."
                            },
                            {
                                "text": "Y limbidiandose, quin\u00e1ron bus ta unguentes; y repos\u00e1ron a Canch\u00e9 sasta mandisarela a Eschastra. "
                            }
                        ]
                    },
                    {
                        "verses": [
                            {
                                "text": "Y o brotoboro e dramia chal\u00e1ron muy de clarico al sepulchro, lliguerando o bue, sos terelaban quinado."
                            },
                            {
                                "text": "Y alach\u00e1ron a bar revueltisarada del sepulchro."
                            },
                            {
                                "text": "Y chalando enr\u00fan, na alach\u00e1ron o trupos e Era\u00f1or\u00f3 Jesus,"
                            },
                            {
                                "text": "Y anac\u00f3, que sinando perelales de dal por ocono, he acoi dui gach\u00e9s, sos se mequel\u00e1ron dicar sunparal \u00e1 siras sat coneles resplandecientes."
                            },
                            {
                                "text": "Y sasta sinaban medrosas, y voltisaraban a chiche ostely al chiquen, les pen\u00e1ron: \u00bfPresas orotais enrun os mules al que vivisarela?"
                            },
                            {
                                "text": "Na sinela acoi, presas se ha ardi\u00f1ado: ojaraos de ma pen\u00f3 \u00e1 sangue, sinando aun andr\u00e9 Galil\u00e9a,"
                            },
                            {
                                "text": "Penando: Jomte que o Chaboro e manu sinele entreguisarado andr\u00e9 bastes es manuces chores, y que sinele trijulado, y ardi\u00f1ele al trincho chibes."
                            },
                            {
                                "text": "Entonces se ojar\u00e1ron de las vardas de \u00f3."
                            },
                            {
                                "text": "Y chalando abr\u00ed del sepulchro, se guill\u00e1ron \u00e1 penar saro ocono \u00e1 os once, y \u00e1 sares os averes."
                            },
                            {
                                "text": "Y siras sos lanel\u00e1ron \u00e1 os Ap\u00f3stoles oconas buchias sinaban Maria Magdalena, y Juana, y Maria Dai de Santiago, y as averes sos sinaban sat siras."
                            },
                            {
                                "text": "Y junos terel\u00e1ron por chichi oconas vardas, y na las pachibel\u00e1ron."
                            },
                            {
                                "text": "Tami Pedro ardi\u00f1andose, se guill\u00f3 al sepulchro, y bajandose, dic\u00f3 solo \u00e1 os dicles, sos sinaban chibados ot\u00e9, y se chal\u00f3 zibando enr\u00e9 s\u00ed ma habia anacado."
                            },
                            {
                                "text": "Y dui de janos ocola matejo chibes, chalaban \u00e1 yeque gau araquerado Emmaus, dur de Jerusal\u00e9m sasta de zoi millas."
                            },
                            {
                                "text": "Y junos chal\u00e1ban chamuliando enr\u00e9 si de sarias oconas buchias sos habian anacado."
                            },
                            {
                                "text": "Y sasta sinaban penando y chamuliando o yeque sat o aver, bigore\u00f3 \u00e1 junos o matejo Jesus, y piraba sat junos."
                            },
                            {
                                "text": "Tami as aquias de junos sinaban ucharadas, somia que na le pincharasen."
                            },
                            {
                                "text": "Y les pen\u00f3: \u00bfQu\u00e9 vardas sinelan oconas, sos chamulais enr\u00e9 sangue pirando?\u00a0 Y presas sinelais charavares?"
                            },
                            {
                                "text": "Y rudelando yeque de junos, arquerado Cle\u00f3phas, le pen\u00f3: \u00bfTucue gring\u00f3 andr\u00e9 Jerusal\u00e9m: y na chanelas ma ha anacado ot\u00e9 oconas chib\u00e9ses."
                            },
                            {
                                "text": "O les pen\u00f3: \u00bfQue buch\u00ed?\u00a0 Y rudel\u00e1ron: De Jesus Nazareno, sos sinaba yeque gacho Propheta, siln\u00f3 andr\u00e9 obras y andr\u00e9 vardas anglal de Deb\u00e9l y de sari a sueti;"
                            },
                            {
                                "text": "Y sasta le entreguisar\u00e1ron os Pontesquer\u00e9s y am\u00e1res Manclayes \u00e1 condenacion de meripen, y o trijul\u00e1ron:"
                            },
                            {
                                "text": "Tami mu fronsaperabamos, que \u00f3 sinaba sos terelaba de di\u00f1ar mestep\u00e9 \u00e1 Israel; o mas choro sinela, que sejonia sinela o trincho chib\u00e9s, que oconas buchias han anacado."
                            },
                            {
                                "text": "Aunque yeques cadchias de amarias nos han querelado dara\u00f1ar; siras anglal e clarico chal\u00e1ron al sepulchro."
                            },
                            {
                                "text": "Y na terelando alachado desquero trupo, limbidi\u00e1ron, penando que habian dicado ot\u00e9 vision de Manfarieles, sos penelan que \u00f3 vivisarela."
                            },
                            {
                                "text": "Y yeques de amares plalores chal\u00e1ron al sepulchro, y lo alach\u00e1ron andiar sasta as cadchias lo habian penado; tami \u00e1 \u00f3 na lo alach\u00e1ron."
                            },
                            {
                                "text": "Y Jesus pen\u00f3 \u00e1 junos: \u00a1O dinel\u00e9s y tardos de carlochin, para pachibelar o saro sos os Prophetas han penado!"
                            },
                            {
                                "text": "\u00bfNa jomte, que o Christo urjiyase oconas buchias, y que andiar chalase enr\u00e9 desquero chimusolano?"
                            },
                            {
                                "text": "Y se chit\u00f3 \u00e1 penar desde Moys\u00e9s y de sar\u00e9s os Prophetas, chibando en dundun as randi\u00f1ipenes sos chamulian de \u00f3."
                            },
                            {
                                "text": "Y bigore\u00e1ron al gau, \u00e1 duque chalaban: Y \u00f3 di\u00f1\u00f3 simaches de chalar mas dur."
                            },
                            {
                                "text": "Tami o deterel\u00e1ron sat sila, penando: Queda tucue sat amangue, presas tasata sinela, y o cam ha chalado ostely.\u00a0 Y chal\u00f3 andr\u00e9 sat jun\u00f3s."
                            },
                            {
                                "text": "Y sinando bejelado sat junos \u00e1 la mensalli, ustil\u00f3 o tato, y o majarific\u00f3: y terelando asparabado, se lo di\u00f1aba."
                            },
                            {
                                "text": "Y sin\u00e1ron despandadas as aquias de jun\u00f3s, y lo pinchar\u00e1ron; y \u00f3 entonces se naj\u00f3 de desquerias aquias."
                            },
                            {
                                "text": "Y pen\u00e1ron yeque \u00e1 aver: \u00bfPre baji na bucharaba amaro carlochin enr\u00fan amangue, pur andr\u00e9 o drun chamuliaba sat amangue, chibando en dundun as randi\u00f1ipenes?"
                            },
                            {
                                "text": "Y ardi\u00f1andose andr\u00e9 a mateja oc\u00e1na, limbidi\u00e1ron \u00e1 Jerusal\u00e9m: y alach\u00e1ron catan\u00e9s \u00e1 os once, y \u00e1 junos sos sinaban sat jun\u00f3s,"
                            },
                            {
                                "text": "Sos pen\u00e1ron; Chachipen, ha ardi\u00f1ado o Era\u00f1\u00f3, y se ha diado \u00e1 Sim\u00f3n."
                            },
                            {
                                "text": "Y junos pen\u00e1ron ma les terelaba anacado andr\u00e9 o drun y sasta le habian pincherado al asparabar o tato."
                            },
                            {
                                "text": "Y sinando chamuliando oconas buchias, se chit\u00f3 Jesus en medio de junos, y les pen\u00f3: Paz \u00e1 sangue: menda sinelo, na dara\u00f1eleis."
                            },
                            {
                                "text": "Presas junos perelales de dal, y canguelo, penchababan que diquelaban yeque barbal\u00e9."
                            },
                            {
                                "text": "Y les pen\u00f3: \u00bfPres\u00e1s terelais dal, y costunelan pensamientos \u00e1 jir\u00e9s carlochines?"
                            },
                            {
                                "text": "Diquelad minrias bastes y minr\u00e9s pindr\u00e9s, que menda matejo sinelo: pajabelad y diquelad, presas yeque barbal\u00e9 na terela brinza ta coc\u00e1lis, sasta diquelais que terelo menda."
                            },
                            {
                                "text": "Y penado ocono, les di\u00f3 as bastes y os pindr\u00e9s."
                            },
                            {
                                "text": "Tami sasta aun na astisirasen creer, sinando maravillados de pesquital, les pen\u00f3: \u00bfTerelais acoi buchi que jamar?"
                            },
                            {
                                "text": "Y junos le lanel\u00e1ron yeque arecata de macho querabado, y yeque frimita de anguin."
                            },
                            {
                                "text": "Y habiendo jamado anglal de junos, ustil\u00f3 as sobras, y se les di\u00f1\u00f3."
                            },
                            {
                                "text": "Y les pen\u00f3: Oconas sinelan as vardas sos pen\u00e9 \u00e1 sangue, sinando aun con-a-sangue, que jomte que se perele o saro ma sinela libanado de mangue andr\u00e9 a Eschastra de Moys\u00e9s, y andr\u00e9 os Prophetas, y andr\u00e9 os Psalmes."
                            },
                            {
                                "text": "Entonces les despand\u00f3 a suncai, somia que jabillasen as randi\u00f1apenes."
                            },
                            {
                                "text": "Y les pen\u00f3: Andiar sinela libanado, y andiar jomte que o Christo urjiyar\u00e1se, y ardi\u00f1\u00e1se al trincho chibes de enr\u00fan os mul\u00e9s:"
                            },
                            {
                                "text": "Y que se chamuliase andr\u00e9 desquero nao penitencia y mecos de grecos \u00e1 sari a sueti, y brotoboro \u00e1 Jerusal\u00e9m."
                            },
                            {
                                "text": "Y sangue marchir\u00e9s sinelais de oc\u00f3nas buchias."
                            },
                            {
                                "text": "Y menda bichabelo opr\u00e9 sangue \u00e1 la buchi prometida de minrio Dada: Tami sangue permaneced acoi andr\u00e9 o foros, disde que sinelais perelal\u00e9s de la sila e udscho."
                            },
                            {
                                "text": "Y os sicab\u00f3 abr\u00ed disde Bethania: y ardi\u00f1ando desqueres hastes os majarific\u00f3."
                            },
                            {
                                "text": "Y anac\u00f3, que o chiros que os majarificaba, se naj\u00f3 de junos, y sinaba lliguerado al Tarpe."
                            },
                            {
                                "text": "Y junos despues de buchararse al chiquen y querelarle adoracion, se limbidi\u00e1ron \u00e1 Jerusal\u00e9m sat bari pesquital."
                            },
                            {
                                "text": "Y sinaban delt\u00f3 andr\u00e9 a cangr\u00ed loando ta majarificando \u00e1 Deb\u00e9l.\u00a0 Unga. Saboca Enrecar Debel Ererio. Chachip\u00e8.  "
                            }
                        ]
                    }
                ]
            }
        ]
    }
}